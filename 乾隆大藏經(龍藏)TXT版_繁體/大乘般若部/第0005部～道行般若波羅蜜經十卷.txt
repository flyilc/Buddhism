    第0005部～道行般若波羅蜜經十卷           
    
  
   大乘般若部·第0005部    
道行般若波羅蜜經十卷    
后漢月支三藏支婁迦讖譯      
  

道行般若波羅蜜經卷第一 道行般若經序  晉襄陽釋道安撰  
　　大哉智度！萬圣資通咸宗以成也。地合日照無法不周，不恃不處累彼有名。既外有名亦病無形，兩忘玄莫聵然無主，此智之紀也。夫求壽莫美乎上乾而齊之殤子，神偉莫美於凌虛而同之俏滯，至德莫大乎真人而比之朽種，高妙莫大乎世雄而喻之幻夢。由此論之，亮為眾圣宗矣。何者執道御有卑高有差，此有為之域耳，非據真如游法性冥然無名也。據真如游法性冥然無名者，智度之奧室也。名教遠想者，度之遽廬也。然在乎登者莫不實其生無而惶眩，存乎邇者莫不忿其蕩冥而誕誹，道動必反，優劣致殊，眩誹不其宜乎，不其宜乎！要斯法也，與進度齊軫逍遙俱游，千行萬定莫不以成眾行，得字而智進全名諸法恭相。成者求之此列也，具其經也。進咨第一義以為語端，退述權便以為談首，行無細而不歷數，無微而不極言，似煩而各有宗義，似重而各有主。瑣見者憂其邇教而悅寤，宏喆者望其遠標而絕目，陟者彌高而不能階，涉者彌深而不能測，謀者慮不能規，尋者度不能盡。既窈冥矣，真可謂大業，淵數妙矣哉！  
　　然凡諭之考文以徵其理，昏其趣者也。察句以驗其義者，迷其旨者也。何則考文則異同？每為辭尋句則觸類，每為旨為辭則喪其卒。成之致為旨，則忽其始疑之義矣。若率初以要其，終或忘文以全。其質者則大智玄通居可知也。從始發意逮一切智，曲成決著八地無染，謂之智也，故曰遠離也，三脫照空四非明有，統鑒諸法因后成用，藥病雙亡謂之觀也。明此二行，于三十萬言其如視諸掌乎，顛沛造次無起無此也。佛泥曰后，外國高士抄九十章為道行品，桓靈之世朔佛赍詣京師譯為漢文，因本順旨轉音如已，敬順圣言了不加飾也。然經既抄撮合，成音投音殊俗異，譯人口傳自非三達，胡能一一得本緣故乎？由是道行頗有首尾，隱者古賢論之往往有滯。仕行恥此，尋求其本，到于闐乃得。送詣倉桓出為放光品，斥重省刪務令婉便。若其悉文將過三倍，善出無生，論空持巧，傳譯如是難為繼矣。二家所出足令大智煥爾，闡幽支識全本其亦應然，何者抄經刪削所害必多，委本從圣乃佛之至戒也。安不量末學，庶幾斯心載詠載玩未墮于地，檢其所出事本終始，猶令折傷玷缺戢然無際。假無放光，何由斯經乎？永謝先喆，所蒙多矣。今集所見為解句下，始況現首終隱現尾，出經見異銓其得否，舉本證抄敢增損也，幸我同好飭其瑕謫也。  
道行品第一  
　　佛在羅閱祇耆阇崛山中，摩訶比丘僧不可計，諸弟子舍利弗、須菩提等；摩訶薩菩薩無央數，彌勒菩薩、文殊師利菩薩等。  
　　月十五日說戒時，佛告須菩提：“今日菩薩大會，因諸菩薩故，說般若波羅蜜，菩薩當是學成。” 
　　舍利弗心念言：“今使須菩提為諸菩薩說般若波羅蜜，自用力說耶？持佛威神說乎？” 
　　須菩提知舍利弗心所念，便語舍利弗言：“敢佛弟子所說法、所成法，皆持佛威神。何以故？佛所說法，法中所學，皆有證，皆隨法，展轉相教，展轉相成，法中終不共諍。何以故？時而說法，莫不喜樂者，自恣善男子、善女人而學。”  
　　須菩提白佛言：“佛使我為諸菩薩說般若波羅蜜，菩薩當從中學成。佛使我說菩薩，菩薩有字便著菩薩，有字無字，何而法中字菩薩？了不見有法菩薩。菩薩法字了無，亦不見菩薩，亦不見其處，何而有菩薩？當教般若波羅蜜，作是說般若波羅蜜，菩薩聞是心不懈怠，不恐不怯，不難不畏。菩薩當念作是學，當念作是住；當念作是學，入中心不當念是菩薩。何以故？有心無心。” 
　　舍利弗謂須菩提：“云何有心無心？” 
　　須菩提言：“心亦不有，亦不無，亦不能得，亦不能知處。” 
　　舍利弗謂須菩提：“何而心亦不有，亦不無，亦不能得，亦不能知處者？如是亦不有，亦不無，亦不有有心，亦不無無心。” 
　　須菩提言：“亦不有有心，亦不無無心。” 
　　舍利弗言：“善哉！須菩提，為佛學佛而學者，不說空身慧，空身慧而說最第一。菩薩從是中已得阿惟越致學字，終不復失般若波羅蜜。如是菩薩以在般若波羅蜜中住，欲學阿羅漢法，當聞般若波羅蜜，當學，當持，當守；欲學辟支佛法，當聞般若波羅蜜，當學，當持，當守；欲學菩薩法，當聞般若波羅蜜，當學，當持，當守。何以故？般若波羅蜜法甚深，菩薩如學。”  
　　須菩提白佛言：“我熟念菩薩心不可得，亦不可知處，亦不可見何所。是菩薩般若波羅蜜，亦不能及說，亦不能逮說菩薩字。菩薩無有處，處了不可得，亦無而出，亦無如入，亦無如住，亦無如止。何以故？菩薩字了不可得故，無如住，無如止。作是說般若波羅蜜，菩薩聞是心不懈倦，不難、不恐、不畏，以入阿惟越致中悉了知，不可復退。菩薩行般若波羅蜜，色不當于中住，痛癢、思想、生死、識不當于中住。何以故？住色中為行識，住痛癢、思想、生死、識中為行識，不當行識。設住其中者，為不隨般若波羅蜜教。何以故？行識故，是為不行般若波羅蜜；不行者，菩薩不得薩蕓若。” 
　　舍利弗謂須菩提：“菩薩當云何行般若波羅蜜得般若波羅蜜？” 
　　須菩提言：“菩薩行般若波羅蜜，色不受，痛癢、思想、生死、識不受。不受色者為無色，不受痛癢、思想、生死、識者為無識。般若波羅蜜不受。何以故不受？如影無所取，無所得故不受。菩薩行般若波羅蜜，一切字法不受，是故三昧無有邊、無有正，諸阿羅漢、辟支佛所不能及。 
　　“復次，舍利弗，薩蕓若不受。何以故？菩薩不當持想視薩蕓若。設想視者為不了，為如余道人不信薩蕓若。何以故？反謂有身。正使余道人信佛，信佛已，反持小道入佛道中；入佛道中已不受，色、痛癢、思想、生死、識不受；不受已亦未曉，尚未成；亦不見慧，亦不于內見慧，亦不于外見慧，亦不于余處見慧，亦不于內痛癢、思想、生死、識見慧，亦不于外痛癢、思想、生死、識余處見慧；亦不于余處脫，以學成就佛，了知從法中以脫去，謂法等一泥洹。菩薩莫作是行，莫內外視法，呼與般若波羅蜜等。一切無所受，無所從，誰得法？無所持，無所收，亦無所泥洹想，是故菩薩般若波羅蜜，亦不受色、痛癢、思想、生死、識，亦不受亦不中道般泥洹，悉具十種力、四無所畏、佛十八事。是故，菩薩般若波羅蜜，菩薩已入般若波羅蜜中行，當作是視，何所是般若波羅蜜？在何所般若波羅蜜中法？了不能得，了不能知處。是故，般若波羅蜜，菩薩當作是念，聞是不懈、不卻、不恐、不畏、不難，知是菩薩不離般若波羅蜜。菩薩當了知如是。” 
　　舍利弗謂須菩提：“菩薩何因曉般若波羅蜜？色離本色，痛癢、思想、生死、識離本識，般若波羅蜜離本般若波羅蜜。” 
　　須菩提言：“如是。” 
　　舍利弗言：“善哉！須菩提，菩薩設使出是中，便自致薩蕓若。” 
　　須菩提言：“如是菩薩出是中，便自致薩蕓若。何以故？薩蕓若無所從生，無所從生，如是菩薩疾近作佛。菩薩行般若波羅蜜，于薩蕓若中無所掛礙。” 
　　舍利弗言：“善哉！菩薩精進作是語，設使行色為行想，設生色行為行想，設觀色行為行想，設滅色行為行想，設空色行為行想，設識行立欲得為行想，痛癢、思想、生死、識行為行想，生識行為行想，觀識行為行想，滅識行為行想，空識行為行想，如是菩薩為反行想，作是守行者為不守般若波羅蜜，為不行般若波羅蜜。若想行者，菩薩護行，當莫隨其中。” 
　　舍利弗謂須菩提：“菩薩當云何行般若波羅蜜？” 
　　須菩提言：“不行色，不生色行，不觀色行，不滅色行，不空色行；不痛癢、思想、生死、識行，不生識行，不觀識行，不滅識行，不空識行；不行色，不色想行，不色生行，不色觀行；不識滅行，不識空行；亦無見，亦無行，亦無見行；無行無見，亦復無行，亦無止行，如是為無見。何以故？一切法無所從來，亦無所持。菩薩摩訶薩一切字法不受字，是故三昧無有邊、無有正，諸阿羅漢、辟支佛所不能及知。菩薩摩訶薩隨三昧者，疾得作佛。” 
　　持佛威神，須菩提說是語：“菩薩皆得阿惟越致字。前過去佛時得作佛，隨三昧亦不見三昧，亦無有三昧想，亦不作三昧，亦不念識三昧，亦不想識坐三昧，亦不言我三昧。已隨是法者，無有疑。” 
　　舍利弗謂須菩提：“何所三昧隨行，菩薩已得阿惟越致字？前過去佛時得作佛，可得見三昧處不？” 
　　須菩提言：“不可得見也。舍利弗，善男子亦不知，亦不了。” 
　　舍利弗謂須菩提：“何以故不知不了？” 
　　須菩提言：“亦不得三昧，亦無有三昧，亦不得字。”  
　　佛言：“善哉！須菩提，如我所說，空身、慧、作，是為諸菩薩為隨般若波羅蜜教，菩薩作是學為學般若波羅蜜也。” 
　　舍利弗白佛言：“天中天，菩薩學如是，為學般若波羅蜜？” 
　　舍利弗問佛言：“如是為學何法？” 
　　佛言：“如是菩薩為學無所學法。何以故？法無所逮得，莫癡如小兒學。” 
　　舍利弗言：“誰能得是法？” 
　　佛言：“無所得，是故得無所得法。莫癡如小兒學者，謂有字，不能得，為學習入法中，適為兩癡耳，亦不知，亦不曉，亦不了法。何以故？學字是色，欲得是致是故不了法，所念亦不逮。如是不曉不信故，不于法中住，反呼有身，是故癡如小兒學。” 
　　舍利弗白佛言：“菩薩作是學為不學。” 
　　佛言：“作是學為不學，佛不作是學，為學佛得作佛。” 
　　須菩提言：“天中天，若有問者，是幻為學佛得作佛？或作是問，當何以教之？” 
　　佛言：“我故自問，若隨所報之。于須菩提意云何？幻與色有異無？幻與痛癢、思想、生死、識有異無？” 
　　須菩提報佛言：“爾天中天，幻與色無異也。色是幻，幻是色，幻與痛癢、思想、生死、識等無異。” 
　　佛言：“云何，須菩提，所想等不隨法從五陰字菩薩？” 
　　須菩提言：“如是，天中天，菩薩學欲作佛，為學幻耳。何以故？幻者當持此所有，當如持五陰幻如色，色六衰五陰如幻。痛癢、思想、生死、識作是語，字六衰五陰。” 
　　須菩提白佛言：“若有新學菩薩，聞是語得無恐怖？” 
　　佛言：“設使新學菩薩與惡師相得相隨，或恐或怖；與善師相得相隨，不恐不怖。” 
　　須菩提言：“何所菩薩惡師者？當何以知之？” 
　　佛言：“其人不尊重摩訶般若波羅蜜者，教人棄舍去遠離菩薩心；反教學諸雜經，隨雜經心喜樂；復教學余經若阿羅漢、辟支佛道法，教學是事，勸乃令諷誦；為說魔事、魔因行壞敗菩薩；為種種說生死勤苦，言菩薩道不可得，是故菩薩惡師。” 
　　須菩提白佛言：“何所菩薩善師？何行從知之？” 
　　佛言：“其人尊重摩訶般若波羅蜜，稍稍教人令學成教，語魔事，令覺知，令護魔，是故菩薩善師也。” 
　　須菩提白佛言：“天中天，何因為菩薩？何故正字呼菩薩？” 
　　佛言：“諸經法悉學悉曉，了知諸經法，爾故字為菩薩。” 
　　須菩提言：“悉曉了知諸經法，爾故字菩薩。何以故復呼摩訶薩？” 
　　佛言：“摩訶薩者，天上天下最尊，爾故字為摩訶薩。” 
　　舍利弗白佛言：“我亦樂聞，何以故為摩訶薩？” 
　　佛語舍利弗：“若樂聞者，佛當為若說之。摩訶薩者，悉自了見，悉了知十方天下人，十方所有悉曉了知，知人壽命，知有惡無惡、樂不樂、有志無志，悉曉了知，見為說法，如是無所著，爾故字為摩訶薩。” 
　　須菩提白佛言：“請問摩訶薩者，何所字摩訶薩？設是菩薩心無有與等者，無有能逮心者，諸阿羅漢、辟支佛所不能及心。佛心如是，心無所著，心無所出、無所入。設佛心無所出、無所入，為無所著心，爾故復為摩訶薩正上無有與等者。” 
　　舍利弗問須菩提：“何因菩薩心無所著？” 
　　須菩提言：“心無所生，爾故無所著。” 
　　邠祁文陀弗白佛言：“何因呼菩薩為摩訶僧那僧涅、摩訶衍三拔致？” 
　　“佛說號如是，爾故為摩訶僧那僧涅、摩訶衍三拔致。” 
　　須菩提復白佛言，“何因菩薩摩訶薩為摩訶僧那僧涅？何從知菩薩摩訶薩為摩訶僧那僧涅？” 
　　佛言：“菩薩摩訶薩心念如是：‘我當度不可計阿僧祇人悉令般泥洹，如是悉般泥洹，是法無不般泥洹一人也。’何以故？本無故。譬如幻師于曠大處化作二大城，作化人滿其中，悉斷化人頭。于須菩提意云何？寧有所中傷死者無？” 
　　須菩提言：“無。” 
　　“菩薩摩訶薩度不可計阿僧祇人，悉令般泥洹，無不般泥洹一人也。菩薩聞是不恐不畏，不悉不舍去就余道，知是則為摩訶僧那僧涅。” 
　　須菩提白佛言：“如我從佛聞，念其中事如是，不為摩訶僧那僧涅。何以故？作是為者，無有作薩蕓若，無所供養。人無作者，為何等所人作摩訶僧那僧涅？色無著無縛無脫，痛癢、思想、生死、識無著無縛無脫。” 
　　邠祁文陀弗謂須菩提：“色無著無縛無脫，痛癢、思想、生死、識無著無縛無脫，何謂？” 
　　須菩提言：“無著無縛無脫，痛癢、思想、生死、識無著無縛無脫。” 
　　邠祁文陀弗言：“何謂色無著無縛無脫？何謂痛癢、思想、生死、識無著無縛無脫？” 
　　須菩提語邠祁文陀弗：“色如幻，無著無縛無脫；痛癢、思想、生死、識如幻，無著無縛無脫；無有邊，無著無縛無脫。譬如空無著無縛無脫，無所生，無著無縛無脫，是故菩薩摩訶薩摩訶僧那僧涅。” 
　　須菩提白佛言：“何因為摩訶衍三拔致？何所是摩訶衍？從何所當住衍中？何從出衍中？誰為成衍者？” 
　　佛語須菩提：“摩訶衍、摩訶衍者，無有正也，不可得邊幅。” 
　　須菩提問佛言：“我欲知衍從何所出生？從三處出自致薩蕓若中住，亦無有從中出生者，無有甫當來出者。何以故，天中天？” 
　　佛言：“正使生已甫當來出者，假令有兩法者不可得法。設不從得者，復從何法出？” 
　　須菩提白佛言：“摩訶衍，于天上天下人中，正過上無有與等者。衍與空等，如空覆不可復計阿僧祇人，摩訶衍覆不可復計阿僧祇人，爾故呼摩訶衍。摩訶衍者，亦不見來時，亦不見去時，亦不見住處，亦不中邊見，亦不于是聞見，亦無所見，亦不于三處見，字如是，天中天，爾故為摩訶衍。” 
　　佛言：“善哉！須菩提，爾故為摩訶衍。” 
　　邠祁文陀弗白佛言：“尊者須菩提，佛使說般若波羅蜜，及至說摩訶衍事為。” 
　　須菩提白佛言：“須菩提說般若波羅蜜得無過，天中天？” 
　　佛言：“若說般若波羅蜜不過也，適得其中。” 
　　須菩提言：“菩薩亦不念彼間，亦不于是間念，亦不無中央念。色亦無有邊，菩薩亦無有邊。色與菩薩，不可逮，不可得。一切菩薩，不可得，不可逮，何所是菩薩般若波羅蜜？當何從說菩薩？都不可得見，亦不可知處。當從何所說般若波羅蜜？菩薩轉復相呼菩薩？云何，天中天，想如字耳，何如為意？意無處處，意無形形，意本是形法。何等為色？色不可得見，亦無有身，是中何所有色者。痛癢、思想、生死、識，識不可得見，菩薩亦不可得見，菩薩識了不知處，處亦不可見。一切菩薩了無有處，了不可見，何所為菩薩般若波羅蜜？如是說菩薩，都不可得見，亦不可知處，處了無所有，當從何所法中說般若波羅蜜？爾故字為菩薩。” 
　　“如是，如是，字想亦無，字亦無想，何所為意意？誰字意至本本意生？意是無形，何因是識？不可得持，至本亦無所持，何因有識？如是法形，形亦無有本；設無有本，法亦無誰作，亦無有本，本無有本，當何從說般若波羅蜜？亦無有異處，亦無有本，菩薩法亦無所得。有行菩薩，聞是不恐、不畏、不難，則為行般若波羅蜜。行般若波羅蜜法，當熟思惟如是，是時為不入色。何以故？色無所生為非色，設爾非色為無色，亦無有生，從其中無所得字為色，法中本無無。是菩薩行般若波羅蜜，視法思惟深入法，是時亦不入痛癢、思想、生死、識。何以故？識無所生為非識故，亦不出識中，亦不入識中，法中計了無所有。”  
　　舍利弗謂須菩提：“我聽須菩提所說法中事，如是菩薩無所出生。設菩薩無所出生者，菩薩如用何等故，謙苦行菩薩道？設用十方天下人故，何能忍是謙苦？” 
　　須菩提語舍利弗：“我亦不使菩薩忍是謙苦也。行菩薩之道者，菩薩自念：‘我不錄是謙苦行。’何以故？菩薩心不當作是念言‘我忍謙苦心’，未曾有念，是不當作是念。為用不可計阿僧祇人故，欲令安隱，念之如父，念之如母，念之如子，念之如身無異，常當慈念之，菩薩當作是持心，一切菩薩不見，亦不知處，如是內法、外法，當作是念，當作是行，菩薩作是行不為忍謙苦。舍利弗，設使如是所語，菩薩不見出生，菩薩為無所出生。” 
　　舍利弗謂須菩提：“設使菩薩無所出生，薩蕓若亦無所出生。” 
　　須菩提言：“如是薩蕓若無所出生。” 
　　舍利弗謂須菩提：“設使菩薩如是所語，菩薩不見出生，菩薩為無所出生。” 
　　舍利弗謂須菩提：“設使菩薩無所出生，薩蕓若亦無所出生。” 
　　須菩提言：“如是薩蕓若無所出生。” 
　　舍利弗謂須菩提：“設使薩蕓若無所出生，悉逮得禪亦無所生。” 
　　須菩提言：“如是悉逮得禪亦無所生。” 
　　舍利弗謂須菩提：“是中菩薩無所生；菩薩為無所生，薩蕓若亦無所生；薩蕓若法為無所生，悉逮得禪具足亦無所生；悉逮得禪法亦無所生，是為無所逮得菩薩，為無所逮得薩蕓若。” 
　　須菩提言：“無所生法逮得無所生，亦無所生法逮得，亦無無無所生逮得。” 
　　舍利弗謂須菩提：“設使無無無所生逮得無所生法，是故無所生逮法。” 
　　須菩提言：“設使無所生法生，復無無所生，是故無所生逮得。” 
　　舍利弗謂須菩提：“設使，須菩提，無所生，無無所生，是故無所生，須菩提，無所生。” 
　　須菩提語舍利弗：“無所生，無所生樂聞。舍利弗，無所生樂，是故為樂。” 
　　須菩提語舍利弗：“無所生聞，是為聞。” 
　　舍利弗謂須菩提：“聞是語。” 
　　須菩提語舍利弗：“無無所語，是為語無所語，是為樂無所樂，是故語，是故樂。” 
　　舍利弗言：“善哉！須菩提，于法中第一尊。何以故？如尊者須菩提，隨所問則報。” 
　　須菩提謂舍利弗：“佛弟子所說法，十方亦不知所化來，時隨所問則解。何以故？十方法亦不知所生。” 
　　舍利弗言：“善哉！須菩提，從何所法中度菩薩？” 
　　須菩提言：“從般若波羅蜜中生。說是法時，若讀時，菩薩信不疑。菩薩當知之，有隨是法不增，不隨是法不減。” 
　　舍利弗謂須菩提：“隨是法亦不增，不隨是法亦不減，隨法教一切人，隨法者不失一切人，皆使得菩薩摩訶薩。何以故？一切人悉學法，其法續如故。” 
　　須菩提言：“善哉！舍利弗，所解法，如舍利弗言無異。何以故？人身當諦念，當作是了知，人身若干種空，其念亦若干種空。當了知，是人身難了知，所念亦難了知。舍利弗，菩薩當作是學，當作是行。”  難問品第二  
　　爾時，釋提桓因與四萬天子相隨俱來共會坐，四天王與天上二萬天子相隨來共會坐，梵迦夷天與萬天子相隨來共會坐，梵多會天與五千天子相隨來共會坐。諸天子宿命有德，光明巍巍，持佛威神持佛力，諸天子光明徹照。 
　　釋提桓因白須菩提言：“賢者須菩提！是若干千萬天子大會，欲聽須菩提說般若波羅蜜，云何菩薩于般若波羅蜜中住？” 
　　須菩提語釋提桓因言：“拘翼，是若干千萬天子樂者聽我當說。” 
　　須菩提持佛威神，持佛力，廣為諸天子說般若波羅蜜：“何所天子未行菩薩道，其未行者，今皆當行。以得須陀洹道，不可復得菩薩道。何以故？閉塞生死道故。正使是輩行菩薩道者，我代其喜，我終不斷功德法，我使欲取中正尊法，正欲使上佛。” 
　　佛言：“善哉！須菩提，勸樂諸菩薩學乃爾。” 
　　須菩提白佛言：“須菩提當報恩，不得不報恩。何以故？過去時怛薩阿竭阿羅訶三耶三佛，皆使諸弟子為諸菩薩說般若波羅蜜，怛薩阿竭時亦在其中學，如是中法令自致作佛，用是故，當報佛恩。我亦復作是說般若波羅蜜，菩薩亦當復受菩薩法，我復勸樂。我皆受已，皆勸樂已，菩薩疾逮作佛。” 
　　須菩提言：“拘翼，當所問者聽所問，菩薩云何住般若波羅蜜中？持空法，菩薩于般若波羅蜜中住。 
　　“拘翼，菩薩摩訶薩、摩訶僧那僧涅、摩訶衍三拔致，色不當于中住，痛癢、思想、生死、識不當于中住，須陀洹不當于中住，斯陀含不當于中住，阿那含不當于中住，阿羅漢不當于中住，辟支佛不當于中住，佛不當于中住。 
　　“有色、無色不當于中住，有痛癢思想生死識、無痛癢思想生死識不當于中住，有須陀洹、無須陀洹不當于中住，有斯陀含、無斯陀含不當于中住，有阿那含、無阿那含不當于中住，有阿羅漢、無阿羅漢不當于中住，有辟支佛、無辟支佛不當于中住，有佛、無佛不當于中住。 
　　“色無無常不當于中住，痛癢、思想、生死、識無無常不當于中住。 
　　“色若苦、若樂不當于中住，色若好、若丑不當于中住，痛癢、思想、生死、識若苦、若樂不當于中住，痛癢、思想、生死、識若好、若丑不當于中住。 
　　“色我所、非我所不當于中住，痛癢、思想、生死、識我所、非我所不當于中住。 
　　“須陀洹道不動成就不當于中住，須陀洹道成已不當于中住。何以故？須陀洹道七死七生便度去，是故須陀洹道不當于中住。 
　　“斯陀含道不動成就不當于中住，斯陀含道成已不當于中住。何以故？斯陀含道一死一生便度去，是故斯陀含道不當于中住。 
　　“阿那含道不動成就不當于中住，阿那含道成已不當于中住。何以故？阿那含道成已，便于天上般泥洹，是故阿那含道不當于中住。 
　　“阿羅漢道不動成就不當于中住，阿羅漢道成已不當于中住。何以故？阿羅漢道成已，便盡是間無處所，于泥洹中般泥洹，是故阿羅漢道不當于中住。 
　　“辟支佛道不動成就不當于中住。何以故？辟支佛道成已，過阿羅漢道不能及佛道，便中道般泥洹，是故辟支佛道不當于中住。 
　　“佛道不當于中住。何以故？用不可計阿僧祇人故。作功德以不可計阿僧祇人，我皆當令般泥洹正于佛中住，是故佛道不當于中住。” 
　　舍利弗心念言：“佛當云何住？” 
　　須菩提知舍利弗心所念，便問舍利弗言：“云何佛在何所在？” 
　　舍利弗謂須菩提：“佛無所住。怛薩阿竭阿羅訶三耶三佛，心無所住止，不在動處止，亦無動處止。” 
　　須菩提言：“如是，如是，菩薩當作是學，如怛薩阿竭阿羅訶三耶三佛住亦不可住，當作是住，學無所住。”  
　　是時，諸天子心中作是念：“諸閱叉輩尚可知所念，閱叉若大若小所語悉可了知，尊者須菩提所語了不可知。” 
　　須菩提知諸天子心中所念，謂諸天子言：“是語難了，亦不可聞，亦不可知。” 
　　諸天子心中復作是念：“是語當解！今尊者須菩提深入深知。” 
　　須菩提復知諸天子心中所念，語諸天子言：“已得須陀洹道證，若于中住，不樂因出去；已得斯陀含道證，若于中住，不樂因去；以得阿那含道證，若于中住，不樂因去；已得阿羅漢道證，若于中住，不樂因去；已得辟支佛道證，若于中住，不樂因去；以得佛道證，若于中住，不樂因去。” 
　　諸天子心中復作是念：“尊者須菩提所說乃爾，當復于何所更索法師如須菩提言者？” 
　　須菩提知諸天子心中所念，語諸天子言：“法師如幻，欲從我聞法，亦無所聞，亦不作證。” 
　　諸天子心中復作是念：“云何法作是？聞人如是？” 
　　須菩提知諸天子心中復作是念，語諸天子言：“幻如人，人如幻乎！我呼須陀洹、斯陀含、阿那含、阿羅漢、辟支佛道悉如幻，正使佛道，我呼亦如幻。” 
　　諸天子語須菩提：“乃至佛道亦復呼如幻？” 
　　須菩提言：“乃至泥洹亦復如幻。” 
　　諸天子問須菩提：“乃至泥洹，泥洹及泥洹亦復如幻？” 
　　須菩提語諸天子：“設復有法出于泥洹，亦復如幻。何以故？幻人、泥洹，賜如空無所有。” 
　　舍利弗、邠祁文陀羅弗、摩呵拘私、摩呵迦旃延問須菩提：“何等為般若波羅蜜相？從何等法中出？” 
　　須菩提報言：“從是法中出阿惟越致菩薩，是為般若波羅蜜相。如是諸弟子聞法，悉具足疾成阿羅漢。” 
　　須菩提言：“般若波羅蜜中說相如是，從法中無所出。何以故？法中無所有、無所聞、無所得。如法比丘，無所聞法，無所得法，從是法中無所受。”  
　　釋提桓因心念言：“尊者須菩提所說為雨法寶，我寧可作華，持散尊者須菩提上。”釋提桓因則化作華散須菩提上。 
　　須菩提心則了知，言：“是華不出忉利天上，我曾見是華。是華所出生散我上者，化作耳，化成耳！此華化華，亦不從樹出，釋提桓因所作華，用散我上者，從心樹出，不從樹生也。” 
　　釋提桓因謂須菩提言：“此華無所從出生，尊者須菩提，不從心樹出。” 
　　須菩提言：“拘翼說言，是華無所從出生，亦不從心樹出，為非華。”  
　　釋提桓因言：“尊者須菩提深知說，不增不減作是說法。如尊者須菩提教也，菩薩當作是學。” 
　　須菩提語釋提桓因：“拘翼，是語無有異，菩薩當作是學入法中。菩薩作是學者，為不學須陀洹、斯陀含、陀那含、阿羅漢、辟支佛道，為學佛道，為學薩蕓若道；作是學者，為學不可計阿僧祇經卷，不生色學，不生痛癢、思想、生死、識學，不學受余法，亦不學受，亦不學失，不學失為學薩蕓若，為出薩蕓若。” 
　　舍利弗謂須菩提：“學是學，亦不受，亦不失，為學薩蕓若，為出薩蕓若。” 
　　須菩提言：“如是，舍利弗，作是學，亦不受，亦不失，學是為學薩蕓若，為出薩蕓若。” 
　　釋提桓因問舍利弗：“般若波羅蜜菩薩當云何行？” 
　　舍利弗言：“當問尊者須菩提。” 
　　釋提桓因問尊者須菩提：“持何威神恩當學知？” 
　　須菩提言：“持佛威神恩當學知。拘翼，所問般若波羅蜜菩薩云何行？亦不可從色中行，亦不可離色行，亦不可從痛癢、思想、生死、識中行，亦不可離痛癢、思想、生死、識行。何以故？般若波羅蜜亦非痛癢、思想、生死、識，般若波羅蜜亦不離痛癢、思想、生死、識。” 
　　釋提桓因言：“摩訶波羅蜜，無有邊，無有底波羅蜜云何？” 
　　須菩提言：“拘翼，摩訶波羅蜜，無有邊波羅蜜，無有底波羅蜜。摩訶波羅蜜了不可得，無有邊波羅蜜了不可見，無有底波羅蜜了不可得底。人無底，復無無底，無底復無無底；波羅蜜等無底，復無無底，波羅蜜無底復無無底，亦無有中邊，亦無有本端，了不可量，了不可逮知。拘翼，從法中底、波羅蜜底無底復無無底。復次，拘翼，法無底復無端，底無有中邊，無有盡時，底索無底，復無無底波羅蜜。” 
　　釋提桓因言：“云何，尊者須菩提，何以故人無底、波羅蜜無底？” 
　　須菩提謂釋提桓因：“是事都盧不可計，正使計倍復倍，人無底，波羅蜜無底。” 
　　釋提桓因言：“何緣爾人無底、波羅蜜無底？” 
　　須菩提言：“于拘翼意云何？何所法中作是教人本所生？” 
　　釋提桓因言：“無有法作是教者，亦無法作是教住置。設使有出者但字耳，設有住止者但字耳，但以字字著言耳；有所住止處但字耳，了無所有，但以字字著言耳。人復人所，本末空無所有。” 
　　須菩提言：“于拘翼意云何？人可得見不？” 
　　釋提桓因言：“人不可得見。” 
　　須菩提言：“拘翼，何所有作意者？何所人底？正使怛薩阿竭阿羅訶三耶三佛，壽如恒邊沙劫盡度人，人展轉自相度，其所生者，寧有斷絕時不？” 
　　釋提桓因言：“無有斷絕時。何以故？人無有盡時。” 
　　須菩提言：“人無有底，般若波羅蜜無底，菩薩學當作是了，當作是知，行般若波羅蜜法如是。”  
道行般若波羅蜜經卷第二 功德品第三  
　　爾時，諸因坻天、諸梵天、諸波那和提天、諸伊沙天、諸那提干天，同時三反作是稱譽法：“賢者須菩提所說法甚深！怛薩阿竭皆從是生。其有聞者，若諷誦讀有行者，我輩恭敬視如怛薩阿竭，我輩恭敬視菩薩摩訶薩持般若波羅蜜者。” 
　　佛語諸天人：“如是，如是，昔我于提和竭羅佛前，逮得般若波羅蜜，我便為提和竭羅佛所受決言：‘卻后若當為人中之導，悉當逮佛智慧。卻后無數阿僧祇劫，汝當作佛，號字釋迦文，天上天下于中最尊，安定世間法極明，號字為佛。’” 
　　諸天人同時白佛言：“甚善！菩薩摩訶薩，天中天，行般若波羅蜜自致到薩蕓若。”  
　　爾時，佛在眾會中央諸天中坐，佛告比丘、比丘尼、優婆塞、優婆夷：“今四部為證，欲天、梵天、阿會亙修天皆證知。” 
　　佛語釋提桓因：“若有善男子、善女人，其有學般若波羅蜜者，其有持者，其有誦者，是善男子、善女人，魔若魔天終不能得其便。拘翼，善男子、善女人，若人、若非人終不能得其便。拘翼，善男子、善女人不得橫死。拘翼，忉利天上諸天人，其有行佛道者，未得般若波羅蜜，未學者，未誦者，是輩天人皆往到善男子、善女人所。拘翼，善男子、善女人學般若波羅蜜者、持者、誦者，若于空閑處，若于僻隈處，亦不恐，亦不怖，亦不畏。” 
　　四天王白佛言：“我輩自共護是善男子、善女人學般若波羅蜜者、持者、誦者。” 
　　梵摩三缽天及梵天諸天人俱白佛言：“我輩自共護是善男子、善女人學般若波羅蜜者、持者、誦者。” 
　　釋提桓因白佛言：“我自護是善男子、善女人學般若波羅蜜者、持者、誦者。” 
　　釋提桓因復白佛言：“難及也，有學般若波羅蜜者，善男子、善女人心無所動搖。般若波羅蜜其受者，為悉受六波羅蜜。” 
　　佛言：“如是，拘翼，其受般若波羅蜜者，為悉受六波羅蜜。復次，拘翼，般若波羅蜜學者、持者、誦者，善男子、善女人，且聽拘翼，我說上語亦善，中語亦善，下語亦善。當念聽我所說。” 
　　釋提桓因從佛聽言受教。 
　　佛語釋提桓因：“我法中有嬈者、有害者、有亂者。欲嬈者、欲害者、欲亂者，其人稍稍起惡意，欲往未至中道亡。欲嬈者、欲害者、欲亂者，其后所作終不諧。何以故？用是善男子、善女人學般若波羅蜜故、持故、誦故，其人稍稍赍惡來，未至便屈還，其后所愿終不得。拘翼，善男子、善女人，所作為悉自見，得學般若波羅蜜者、持者、誦者。 
　　“譬若，拘翼，有藥名摩舐，有蛇饑行，索食道逢蟲，蛇欲啖之，蟲行到摩舐藥所，蛇聞藥香即走還去。何以故？藥力所卻蛇毒即歇，藥力所壓如是。拘翼，善男子、善女人學般若波羅蜜者、持者、誦者，其有欲害者便自亡，般若波羅蜜威神所卻，般若波羅蜜力所壓也。” 
　　佛言：“設有謀作者，從所來處，便于彼間，自斷壞不復成。四天王皆擁護是善男子、善女人入般若波羅蜜者、思惟者——自在所為，所語如甘露，所語不輕，瞋恚不生，自貢高不生。四天王皆護是善男子、善女人學般若波羅蜜者、持者、誦者——所語無有異，所語如甘露，所語不輕，瞋恚不起，自貢高不生。何以故？用學般若波羅蜜故，不受自瞋恚，不受自貢高，不受自可。是善男子、善女人心自生念：‘若有斗諍起，常當身遠離，不喜是事。’面自慚自念：‘是曹惡者不可近。’自念：‘我索佛道，不可隨瞋恚語，疾使我逮得好心。’善男子、善女人，所作為悉自見，善般若波羅蜜學者、持者、誦者。” 
　　釋提桓因白佛言：“般若波羅蜜能過諸惡上去，自在所作，無有與等者。” 
　　佛語釋提桓因：“復次，拘翼，善男子、善女人，般若波羅蜜學者、持者、誦者，或當過劇難之中，終不恐不怖，正使入軍不被兵。” 
　　佛言：“我所語無有異，拘翼，如佛言無有能害者。善男子、善女人當是時，若誦、若持般若波羅蜜若念，正使死來至，若當于中死，若怨家在其中欲共害者，如佛所語無有異，是善男子、善女人終不于中橫死。正使在其中，若有射者，若兵向者，終不中其身。何以故？是般若波羅蜜者，極大祝，人中之猛祝！學是祝者，是善男子、善女人不自念惡，亦不念他人惡，都無所念，善為人中之雄，自致作佛。為護人民、蜎飛、蠕動，學是祝者，疾成佛道也。 
　　“復次，拘翼，般若波羅蜜書已，雖不能學、不能誦者，當持其經卷，若人、若鬼神不能中害，其有宿命之罪不可請。譬若，拘翼，初得佛之處，四面若有人，直從一面來入，若鬼神、若禽獸無有能害者。若鬼神、若禽獸欲來嬈人，欲來害人，終不能中。何以故？用佛得道處故。佛威神所護，過去、當來、今現在佛，天中天，皆為人中尊，悉于其中作佛。甫當復出索佛道者，皆當于其中得佛道。若有人入是處者，不恐不怖，無所畏懼。般若波羅蜜者如是，般若波羅蜜所止處，一切諸天人民、阿須倫、鬼、神、龍，皆為作禮，恭敬護視，用是故般若波羅蜜威神所護。” 
　　釋提桓因白佛言：“若有，天中天，般若波羅蜜書者、持經卷者，自歸作禮，承事供養名華、搗香、澤香、雜香、繒彩、華蓋、旗幡；若般泥洹后，持佛舍利起塔，自歸作禮，承事供養名華、搗香、澤香、雜香、繒彩、華蓋、旗幡。如是其福，何所為多者？” 
　　佛言：“我故問汝，拘翼，隨所樂報我。云何，拘翼，怛薩阿竭阿羅訶三耶三佛薩蕓若成是身出，見怛薩阿竭從何法中學得阿耨多羅三耶三佛？” 
　　釋提桓因報佛言：“怛薩阿竭從般若波羅蜜中學得阿耨多羅三耶三佛。” 
　　佛語釋提桓因：“不用身舍利，從薩蕓若中得佛，怛薩阿竭為出般若波羅蜜中。如是，拘翼，薩蕓若身從般若波羅蜜中出。怛薩阿竭阿羅訶三耶三佛薩蕓若身，薩蕓若身生我作佛身，從薩蕓若得作佛身，從薩蕓若生我般泥洹后，舍利供養如故。若有，拘翼，善男子、善女人書般若波羅蜜，學持誦行，自歸作禮，承事供養好華、搗香、澤香、雜香、繒彩、華蓋、旗幡，薩蕓若則為供養。以如是，拘翼，般若波羅蜜寫已，作是供養經卷，善男子、善女人從其法中得功德無比。何以故？薩蕓若者，則為供養已。” 
　　釋提桓因白佛言：“如是閻浮利人，不供養承事般若波羅蜜者，是曹之人為不知其尊耶？供養般若波羅蜜者，其福尊無比。般若波羅蜜者，當取供養之。” 
　　佛語釋提桓因：“云何，拘翼，閻浮利人中有幾所人，信佛、信法、信比丘僧？” 
　　釋提桓因白佛言：“閻浮利人，少所信佛、信法、信比丘僧者，少少耳；及行須陀洹、斯陀含、阿那含、阿羅漢、辟支佛，至行佛道者，復少少耳。” 
　　佛言：“如是，拘翼，少少耳。人至有索佛道，行求佛道者甚多，至其然后作佛少少耳。如是不可計阿僧祇人，初行求佛道，至其然后從其中出若一、若兩在阿惟越致地住耳。如是，拘翼，是善男子、善女人，行求佛道，會后成佛如是。” 
　　佛言：“善男子、善女人，學般若波羅蜜者、持經者、誦經者，當為作禮，承事恭敬。何以故？用曉般若波羅蜜中事故。少有過去時怛薩阿竭阿羅訶三耶三佛，過去時菩薩行佛道者，皆于般若波羅蜜中學成，我時亦共在其中學。怛薩阿竭般泥洹后，諸菩薩摩訶薩悉當受是般若波羅蜜。拘翼，善男子、善女人，怛薩阿竭般泥洹后，取舍利起七寶塔供養，盡形壽自歸作禮，承事持天華、天搗香、天澤香、天雜香、天繒、天蓋、天幡。如是，于拘翼意云何？善男子、善女人作是供養，其福寧多不？” 
　　釋提桓因言：“甚多，甚多，天中天。” 
　　佛言：“不如是善男子、善女人書般若波羅蜜，持經卷，自歸作禮，承事供養名華、搗香、澤香、雜香、繒彩、華蓋、旗幡，得福多也。” 
　　佛言：“置是塔，拘翼，若復有閻浮利滿中七寶塔，若有善男子、善女人盡形壽，自歸作禮，承事供養天華、天搗香、天澤香、天雜香、天繒、天蓋、天幡。云何，拘翼，是善男子、善女人，其福寧多不？” 
　　釋提桓因言：“甚多，甚多，天中天。” 
　　佛言：“不如是善男子、善女人書般若波羅蜜，持經卷，自歸作禮，承事供養名華、搗香、澤香、雜香、繒彩、華蓋、旗幡，得福多。” 
　　佛言：“置閻浮利所作事，拘翼，滿四天下七寶塔，若有善男子、善女人盡形壽，自歸作禮，承事供養天華、天搗香、天澤香、天雜香、天繒、天蓋、天幡，其福寧多不？” 
　　釋提桓因言：“甚多，甚多，天中天。” 
　　佛言：“不如是善男子、善女人書般若波羅蜜，持經卷，自歸作禮，承事供養名華、搗香、澤香、雜香、繒彩、華蓋、旗幡，得福多。” 
　　佛言：“置四天下塔，拘翼，譬如一天下，復次一天下，如是千天下四面皆滿其中七寶塔，若有善男子、善女人盡形壽，自歸作禮，承事供養天華、天搗香、天澤香、天雜香、天繒、天蓋、天幡。云何，拘翼，其福寧多不？” 
　　釋提桓因言：“甚多，甚多，天中天。” 
　　佛言：“不如是善男子、善女人書般若波羅蜜，持經卷，自歸作禮，承事供養名華、搗香、澤香、雜香、繒彩、華蓋、旗幡，得福多。” 
　　佛言：“復置千天下，拘翼，如是中二千天下四面皆滿其中七寶塔，若有善男子、善女人盡形壽，自歸作禮，承事供養天華、天搗香、天澤香、天雜香、天繒、天蓋、天幡。云何，拘翼。其福寧多不？” 
　　釋提桓因言：“甚多，甚多，天中天。” 
　　佛言：“不如是善男子、善女人書般若波羅蜜，持經卷，自歸作禮，承事供養名華、搗香、澤香、雜香、繒彩、華蓋、旗幡，得福多。” 
　　佛言：“復置是中二千天下，拘翼，若三千天下四面皆滿其中七寶塔，若有善男子、善女人盡形壽，自歸作禮，承事供養天華、天搗香、天澤香、天雜香、天繒、天蓋、天幡。云何，拘翼，是善男子、善女人，其福寧多不？” 
　　釋提桓因言：“甚多，甚多，天中天。” 
　　佛言：“不如是善男子、善女人書般若波羅蜜，持經卷，自歸作禮，承事供養名華、搗香、澤香、雜香、繒彩、華蓋、旗幡，得福多。” 
　　佛言：“復置是三千天下七寶塔，拘翼，若三千大國土中薩和薩，皆使得人道，了了皆作人已，令人人作七寶塔，是輩人盡形壽供養，持諸伎樂、諸華、諸搗香、諸澤香、諸雜香、若干百種香、諸繒、諸蓋、諸幡，復持天華、天搗香、天澤香、天雜香、天繒、天蓋、天幡，如是等薩和薩及三千大國土中薩和薩，悉起是七寶塔，皆是伎樂供養。云何，拘翼，其功德福祐寧多不？” 
　　釋提桓因言：“作是供養者，其福祐功德甚多，甚多，天中天。” 
　　佛言：“不如是善男子、善女人書般若波羅蜜，持經卷，自歸作禮，承事供養名華、搗香、澤香、雜香、繒彩、華蓋、旗幡，得福多。” 
　　釋提桓因白佛言：“如是，天中天，極安隱般若波羅蜜！天中天，自歸作禮，承事供養，過去、當來、今現在佛天中天薩蕓若，則為供養作禮承事自歸，為悉供養至。” 
　　佛言：“置是三千大國土中七寶塔，復如一恒邊沙佛國土，一一薩和薩悉起作七寶塔，皆供養一劫，復過一劫，皆持天華、天搗香、天澤香、天雜香、天繒、天蓋、天幡，都盧天上、天下諸伎樂持供養。如是，拘翼，其福祐功德寧多不？” 
　　釋提桓因言：“甚多，甚多，天中天。” 
　　佛言：“不如是善男子、善女人書般若波羅蜜，持經卷，自歸作禮，承事供養名華、搗香、澤香、雜香、繒彩、華蓋、旗幡，得福多。” 
　　佛語釋提桓因：“如是，拘翼，不如是善男子、善女人從法中得福極多，不可復計，不可復議，不可復稱，不可復量，不可復極。何以故？從般若波羅蜜中，出怛薩阿竭阿羅訶三耶三佛薩蕓若。如是，拘翼，善男子、善女人書般若波羅蜜，持經卷，自歸作禮，承事供養名華、搗香、澤香、雜香、繒彩、華蓋、旗幡。如是，拘翼，功德所致，福祐所致，及前世功德所致，佛福祐所致。” 
　　佛言：“百倍恒邊沙佛國中薩和薩，皆起七寶塔，不在計中，千倍不在計中，百千倍不在計中，萬億倍不在計中，無數倍不在般若波羅蜜供養計中。”  
　　爾時，四萬天人與釋提桓因共來大會，諸天人謂釋提桓因言：“尊者當取般若波羅蜜，當諷誦般若波羅蜜。” 
　　佛語釋提桓因：“當學，拘翼，般若波羅蜜，當持經卷，當諷誦。何以故？阿須倫心中作是生念，欲與忉利天共斗，阿須倫即起兵上天。是時，拘翼，當誦念般若波羅蜜，阿須倫兵眾即還去。” 
　　釋提桓因因白佛言：“極大祝，天中天，般若波羅蜜！極尊祝般若波羅蜜！無有輩祝般若波羅蜜！” 
　　佛言：“如是，拘翼，極大祝般若波羅蜜，極尊祝般若波羅蜜，無有輩祝般若波羅蜜！ 
　　“拘翼，持是祝者，過去諸怛薩阿竭阿羅訶三耶三佛，皆從是祝自致作佛；甫當來諸怛薩阿竭阿羅訶三耶三佛，皆學是祝自致作佛；今現在十方諸佛，皆起是祝自致作佛。 
　　“拘翼，是祝故出十戒功德照明于天下，四禪、四諦、四神足、般遮旬照明于世間。菩薩摩訶薩從般若波羅蜜中生十戒功德，世間悉遍至，四禪、四諦、四神足、般遮旬悉照明于世間。今怛薩阿竭阿羅訶三耶三佛未出世間時，菩薩悉照明四禪、四諦、四神足、般遮旬。譬如月盛滿時，拘翼，從空中出照明于星宿。如是，拘翼，菩薩行功德盛滿亦如是，怛薩阿竭未出世間時，菩薩為出照明。菩薩摩訶薩皆從漚和拘舍羅般若波羅蜜中出，當作是知。 
　　“復次，拘翼，若有善男子、善女人持般若波羅蜜學誦者，為至德悉具足。” 
　　釋提桓因問佛言：“天中天，何謂至德悉具足？” 
　　佛言：“其人終不中毒死，不于水中溺死，不為兵刃所中死。若時有縣官起，若橫為縣官所侵，當誦念般若波羅蜜。若坐、若經行時，縣官終不能危害。何以故？般若波羅蜜所擁護故。若復有余事，悉當誦念般若波羅蜜，往至彼間若王所、若太子、傍臣所，便與共好語，與共談言，與共笑歡喜。何以故？用學般若波羅蜜故。念善、思善，一切人民、蜎飛、蠕動悉令其善，持等心閔傷慈哀，用是故，人見之悉起立。如是，拘翼，若有索方便者，不能危害。”  
　　爾時，有異道人遙見佛大會，稍稍前行欲壞亂坐，稍來至佛所。 
　　釋提桓因作是念：“當云何盡我壽常在佛邊受誦般若波羅蜜？異道人欲亂我斷是法。” 
　　釋提桓因從佛所聞般若波羅蜜即受誦。彼異道人即遙遠遠繞佛一匝，便從彼間道徑去。 
　　舍利弗作是念：“是中云何令異道人從彼間道徑便去？” 
　　舍利弗心所念佛即知，佛語舍利弗：“釋提桓因念般若波羅蜜，如是異道人便還去。異道人無有善意來，都盧持惡意來故。” 
　　是弊魔便作是念：“怛薩阿竭阿羅訶三耶三佛，與四部弟子共坐，欲天、梵天及諸天人悉復在其中會。無有異人，悉菩薩摩訶薩受決者，會當為人中之將，自致成作佛，我當行欲壞亂之。”弊魔乘一轅之車駕，四馬稍稍前行至佛所。 
　　釋提桓因作是念：“弊魔乘四馬之車來欲到佛所。是弊魔車馬無異，非國王洴沙，四馬車不類；亦非國王波斯匿，四馬車不類；亦非釋種，四馬車不類；亦非墮舍利，四馬車不類。是弊魔所作。晝夜弊魔常索佛便，常亂世間人。” 
　　釋提桓因常作是愿：“我會當念般若波羅蜜，常念，常持心諷誦究竟。” 
　　釋提桓因心中誦念般若波羅蜜，且欲究竟，弊魔便復道還去。  
　　忉利迦翼天人，持天華飛在空中立，便散佛上，及散四面，言：“般若波羅蜜斷絕甚久，閻浮利人乃得聞，乃得見。”便復持天華若干種，四面散佛上。 
　　佛言：“其有行般若波羅蜜者，守般若波羅蜜者，亦不為魔及魔官屬所得便。” 
　　釋提桓因白佛言：“是輩人其福祐功德不小，聞般若波羅蜜者，何況乃學持誦念，學已、持已、誦已，取學如是！用是法住，其人前世時見佛般若波羅蜜耳聞者，何況乃學持誦，學已、持已、誦已，行如中事！如是法住具足，則為供養怛薩阿竭已，是人如是。何以故？薩蕓若從是行般若波羅蜜。譬如，天中天，欲得極大寶者，當從大海索之；欲得薩蕓若珍寶成怛薩阿竭阿羅訶三耶三佛者，當從般若波羅蜜中索之。” 
　　佛言：“如是，從其中出怛薩阿竭阿羅訶三耶三佛薩蕓若。” 
　　阿難白佛言：“無有說檀波羅蜜者，亦不說尸波羅蜜，亦不說羼提波羅蜜，亦不說惟逮波羅蜜，亦不說禪波羅蜜，亦無有說是名者，但共說般若波羅蜜者，何以故，天中天？” 
　　佛語阿難：“般若波羅蜜于五波羅蜜中最尊。云何，阿難，不作布施，當何緣為檀波羅蜜薩蕓若？不作戒，當何緣為尸波羅蜜？不作忍辱，當何緣為羼提波羅蜜？不作精進，當何緣為惟逮波羅蜜？不作一心，當何緣為禪波羅蜜？不作智慧，當何緣為般若波羅蜜薩蕓若？” 
　　阿難言：“如是，天中天，不行布施，不為檀波羅蜜薩蕓若；不行戒，不為尸波羅蜜；不行忍辱，不為羼提波羅蜜；不行精進，不為惟逮波羅蜜；不行一心，不為禪波羅蜜；不行智慧，不為般若波羅蜜薩蕓若，為非般若波羅蜜。” 
　　佛言：“如是，阿難，般若波羅蜜于五波羅蜜中最尊。譬如極大地，種散其中，同時俱出，其生大株；如是，阿難，般若波羅蜜者是地，五波羅蜜者是種，從其中生。薩蕓若者，從般若波羅蜜成。如是，阿難，般若波羅蜜于五波羅蜜中，極大尊，自在所教。” 
　　釋提桓因白佛言：“怛薩阿竭阿羅訶三耶三佛所說，善男子、善女人功德未竟，學般若波羅蜜者、持者、誦者云何？” 
　　佛語釋提桓因：“我不說行者功德未竟。我自說善男子、善女人書般若波羅蜜者，持經卷，自歸作禮，承事供養名華、搗香、澤香、雜香、繒彩、華蓋、旗幡，我說是供養功德耳。” 
　　釋提桓因白佛言：“我身自護視善男子、善女人書般若波羅蜜者，持經卷，自歸作禮，承事供養名華、搗香、澤香、雜香、繒彩、華蓋、旗幡，我護是供養功德耳。” 
　　佛語釋提桓因：“善男子、善女人誦般若波羅蜜者，若干千天人到經師所聽法不解，于法中諸天人適欲問法師，天神語之，用慈于法中故，其人即自了知，諸天所不解者便自解。善男子、善女人所作功德悉自見知。 
　　“復次，拘翼，善男子、善女人書般若波羅蜜，于四部弟子中說時，其心都盧無所難。若有形者，欲若試者，終不畏。何以故？般若波羅蜜所擁護故，其所欲形試者便自去。” 
　　佛言：“我了不見人當般若波羅蜜者，人亦不見般若波羅蜜。般若波羅蜜所壓伏，善男子、善女人，無有敢輕者，心亦不恐，不怖懼，亦無所畏。善男子、善女人所作功德悉自了見。 
　　“復次，拘翼，是善男子、善女人父母皆重，若沙門道人皆哀，若知識、兄弟、外家、宗親皆尊貴敬愛之。或時說惡事者，持中正法為解之。是善男子、善女人所作功德悉自見之。 
　　“復次，拘翼，善男子、善女人書般若波羅蜜，持經卷者，天上四天王、天上諸天人索佛道者，往到彼所，問訊聽受般若波羅蜜，作禮繞竟以去；忉利天上諸天人索佛道者，往到彼所，問訊聽受般若波羅蜜，作禮繞竟已去；鹽天上諸天人索佛道者，往到彼所，問訊聽受般若波羅蜜，作禮繞竟已去；善男子、善女人心當作是知，十方無央數佛國諸天人、諸龍、阿須倫、諸閱叉鬼神、諸迦樓羅鬼神、諸甄陀羅鬼神、諸乾陀羅鬼神、諸摩睺勒鬼神、諸人、諸非人都盧賜來到是間，問訊法師，聽受般若波羅蜜，作禮繞竟各自去，皆賜功德無異；兜術陀天上諸天人索佛道者，往到彼所，問訊聽受般若波羅蜜，作禮繞竟以去；尼摩羅提羅憐耨天上諸天人索佛道者，往到彼所，問訊聽受般若波羅蜜，作禮繞竟已去；波羅尼蜜和邪拔致天上諸天人索佛道者，往到彼所，問訊聽受般若波羅蜜，作禮繞竟已去；梵天上諸天人索佛道者，梵迦夷天、梵弗還天、梵波產天、摩呵梵天、廅天、波利陀天、廅波摩那天、阿會亙修天、首呵天、波栗多修呵天、阿波摩修天、修乾天、惟呵天、波栗惟呵天、阿波修天、惟于潘天、阿惟潘天、阿陀波天、須帝天、須帝祇耨天、阿迦貳吒天等天上諸天人，皆往到彼所，問訊聽受般若波羅蜜，作禮繞竟已各自去；及諸阿迦貳吒天尚悉來下，在諸天輩中，何況，拘翼，三千大國土諸欲天人、諸色天人！悉來問訊聽受般若波羅蜜，作禮繞已畢竟各各自去。 
　　“是彼善男子、善女人彼所止處，當完堅無有嬈者，除其宿罪不請，余不能動。善男子、善女人，其功德悉受得，是時諸天人來當知之。” 
　　釋提桓因言：“云何，天中天，善男子、善女人當作是了知——諸天人來到是間，聽受般若波羅蜜，作禮承事。” 
　　佛言：“善男子、善女人當作是知——諸天人來受般若波羅蜜，作禮承事。何用知諸天人來時？或時善男子、善女人歡喜踴躍意喜時，知諸天人來，以知當舍去，若天、若龍、若閱叉鬼神、若甄陀羅鬼神來到彼間。 
　　“復次，拘翼，善男子、善女人聞鬼神香以為曾知。善男子、善女人，小鬼神當避起去，大鬼神來前。 
　　“復次，拘翼，善男子、善女人常當凈潔身體，用凈潔身體故，鬼神皆大歡喜。小天見大天來到避去。大尊天威神巍巍，其光重明稍稍安徐往。是天人至經所，入至經所已，善男子、善女人則踴躍歡喜，所止處悉當凈潔住。善男子、善女人病終不著身，所止處常安隱，未常有惡夢，夢中不見余，但見佛，但見塔，但聞般若波羅蜜，但見諸弟子，但見極過度，但見佛坐，但見自然法輪，但見且欲成佛時，但見諸佛成得佛已，但見新自然法輪，但見若干菩薩，但見六波羅蜜種種解脫，但見當作佛，但見余佛國，但見了了佛尊法無有與等者，但見某方某國土怛薩阿竭阿羅訶三耶三佛，若干百弟子，若干千弟子，若干萬弟子，怛薩阿竭阿羅訶三耶三佛在其中說法。拘翼，善男子、善女人夢如是，見已安隱，覺身體凈潔且輕，不欲復思食，身自軟美飽。拘翼，譬如比丘得禪，從禪覺，軟心不大思食，自軟美飽。如是，拘翼，善男子、善女人覺已不大思食，自想身軟美飽。何以故？拘翼，鬼神不敢近氣故。欲取佛者其功德悉自見，欲取佛者當學般若波羅蜜，當持，當誦。正使不學、不持、不誦，善男子、善女人但書寫，持經卷，自歸作禮，承事供養名華、搗香、澤香、雜香、繒彩、華蓋、旗幡。 
　　“復次，拘翼，或時閻浮利地上怛薩阿竭舍利，滿其中施與；般若波羅蜜書已，舉施與，欲取何所？” 
　　釋提桓因言：“寧取般若波羅蜜。何以故？我不敢不敬舍利，天中天，從中出舍利供養，般若波羅蜜中出舍利從中得供養。如我有時與諸天共于天上坐特異床座乃至自我坐，敢有天人來至我所承事我，我未及至坐所，我不坐座上時，諸天人皆為我座作禮繞竟已便去。是座尊，釋提桓因于是間坐受法，忉利天上諸天人為作禮。如是，天中天，般若波羅蜜出怛薩阿竭阿羅訶三耶三佛舍利，薩蕓若之智慧從中出生身。用是故，天中天，兩分之中取般若波羅蜜，除是閻浮利地上滿其中怛薩阿竭舍利。 
　　“正使，天中天，三千大國土滿其中舍利為一分，般若波羅蜜經為二分，我從二分中取般若波羅蜜。何以故？從中出舍利供養所致。譬如負債人，天中天，與王相隨出入，王甚敬重之，無有問者，亦無所畏。何以故？在王邊有威力故。天中天，從般若波羅蜜中出舍利，從中出供養。是經天中天如王，般若波羅蜜譬如是王雄猛得供養，怛薩阿竭舍利從薩蕓若中出生得供養。如是，天中天，薩蕓若怛薩阿竭阿羅訶三耶三佛從般若波羅蜜中出生，當作是知。兩分中，我取般若波羅蜜。 
　　“般若波羅蜜受持者，譬如無價摩尼珠。天中天，有是寶無有與等者，若持有所著，所著處者，鬼神不得其便，不為鬼神所中害。若男子、若女人持摩尼珠，著其身上，鬼神即走去。若中熱，持摩尼珠著身上，其熱即除去。若中風，持摩尼珠著身上，其風不增即除去。若中寒，持摩尼珠著身上，其寒不復增即除去。夜時，持摩尼珠著冥中，即時明。熱時，持摩尼珠，所著處即為涼。寒時，持摩尼珠，所著處即為熱。所至處毒皆不行，余他輩亦爾，中有為蛇所嚙者，若男子、若女人持摩尼珠示之，見摩尼珠，毒即去。如是，天中天，摩尼珠極尊，若有人病，若目痛，若目冥，持摩尼珠近眼，眼病即除愈。如是，天中天，摩尼珠德巍巍自在，持著何所，著水中，水便隨作摩尼珠色；持繒裹著水中，水便如摩尼珠色；正使持若干種繒裹著水中，水便如摩尼珠色；水濁即為清。摩尼珠德無有比。” 
　　阿難問釋提桓因：“云何，拘翼，天上亦有摩尼珠？閻浮利地上亦有摩尼珠？” 
　　釋提桓因語阿難言：“天上亦有摩尼珠。閻浮利地上亦有摩尼珠，不足言。如我所說，異閻浮利地上寶輕耳，不如彼珠德尊十倍、百倍、千倍、萬倍、億億萬倍。我所語摩尼珠者，有所著處，若篋中，若函中，其光明倍徹出，正使舉珠出去余處，續明如故。般若波羅蜜薩蕓若之德，至怛薩阿竭阿羅訶三耶三佛般泥洹去，舍利供養如故，薩蕓若舍利遍分布天下，供養如故。復次，阿難，十方無央數佛國現在諸佛欲見者，善男子、善女人當行般若波羅蜜，當守般若波羅蜜。” 
　　佛語釋提桓因：“如是，拘翼，過去時怛薩阿竭阿羅訶三耶三佛，皆從般若波羅蜜中出，為人中之將，自致成作佛，如是出生；甫當來怛薩阿竭阿羅訶三耶三佛，悉從般若波羅蜜中出，為人中之將，自致成作佛；復如十方無央數佛國今現在諸佛，亦從般若波羅蜜中出，為人中之將，自致成作佛。” 
　　釋提桓因白佛言：“摩訶波羅蜜，天中天，一切人民、蜎飛、蠕動之類心所念，怛薩阿竭阿羅訶三耶三佛從般若波羅蜜悉了知。” 
　　佛言：“用是故，菩薩摩訶薩晝夜行般若波羅蜜。” 
　　釋提桓因言：“但行般若波羅蜜，不行余波羅蜜耶？” 
　　佛言：“都盧六波羅蜜皆行。菩薩摩訶薩般若波羅蜜，于菩薩摩訶薩最尊。菩薩與布施，般若波羅蜜出上。持戒、忍辱、精進、一心分布諸經教人，不及菩薩摩訶薩行般若波羅蜜也。 
　　“拘翼，譬如閻浮利地上種種好樹，若色種種各異，葉葉各異，華華各異，實實各異，種種枝棭其影無有異，其影如一影相類。如是，拘翼，五波羅蜜從般若波羅蜜出，般若波羅蜜出薩蕓若，種種展轉相得無有異。” 
　　釋提桓因白佛言：“極大尊德般若波羅蜜，天中天！不可計德般若波羅蜜，天中天！無有極與等者般若波羅蜜，天中天！若有書般若波羅蜜者，持經卷，自歸作禮，承事供養名華、搗香、澤香、雜香、繒彩、華蓋、旗幡；若有書經與他人者，其福何所為多者？” 
　　佛言：“我故問，若拘翼自恣說。云何，若有怛薩阿竭舍利自供養，復分布與他人令供養；若復有舍利自供養，亦不分與他人，其福何所多者？” 
　　釋提桓因言：“天中天，善男子、善女人自供養舍利，復分布與他人，其福大多。” 
　　佛言：“如是，拘翼，善男子、善女人書般若波羅蜜，持經卷，自歸作禮，承事供養名華、搗香、澤香、雜香、繒彩、華蓋、旗幡，復分布與他人，其福大多。 
　　“復次，拘翼，法師所至到處輒說經法，其德其福甚大多，大多！ 
　　“復次，拘翼，閻浮利人若善男子、善女人皆令持十戒。云何，拘翼，其福寧多不？” 
　　釋提桓因言：“甚多，甚多，天中天。” 
　　佛言：“不如是善男子、善女人書般若波羅蜜者，持經卷與他人使書若為讀之，其福倍益多。 
　　“復次，拘翼，置四天下，諸小國土、中國土、千國土、二千國土、三千大國土、如恒邊沙佛國人，善男子、善女人皆令持十戒。云何，拘翼，其福寧多不？” 
　　釋提桓因言：“甚多，甚多，天中天。” 
　　佛言：“不如是善男子、善女人書般若波羅蜜者，持經卷與他人使書若為讀，其福倍益多。 
　　“復次，拘翼，閻浮利人，善男子、善女人皆令行四禪、四諦、四神足，及行般遮旬。云何，拘翼，其福寧多不？” 
　　釋提桓因言：“甚多，甚多，天中天。” 
　　佛言：“不如是善男子、善女人書般若波羅蜜者，持經卷與他人使書若為讀，其福倍益多。 
　　“復次，拘翼，置閻浮利四天下，小國土、中國土、千國土、二千國土、三千大國土、如恒邊沙佛國人，善男子、善女人皆令行四禪、四諦、四神足，及行般遮旬，皆令成得。云何，拘翼，其福寧轉倍多不？” 
　　釋提桓因言：“大甚多，大甚多，天中天。” 
　　佛言：“不如是善男子、善女人書般若波羅蜜者，持經卷與他人使書若為讀，其福轉倍多。 
　　“復次，拘翼，持般若波羅蜜經卷，授與他人使書，若令學，若自學，其福甚倍多。 
　　“復次，拘翼，若有人自學般若波羅蜜解中慧，其福甚倍多。” 
　　釋提桓因白佛言：“天中天，云何學般若波羅蜜，學解中慧，其福甚倍多？” 
　　釋提桓因白佛言：“天中天，云何學般若波羅蜜解中慧？” 
　　佛言：“善男子、善女人不曉學。何以故？有當來善男子、善女人，欲得阿耨多羅三耶三菩阿惟三佛，喜樂學般若波羅蜜，反得惡知識教枝棭般若波羅蜜。” 
　　釋提桓因問佛言：“何等為枝棭般若波羅蜜？” 
　　佛言：“甫當來世比丘，得般若波羅蜜欲學，惡知識反教學色無常，行色無常，作是曹學行般若波羅蜜；痛癢、思想、生死、識學無常，行識無常，作是曹學行般若波羅蜜。拘翼，是為枝棭般若波羅蜜。” 
　　佛言：“行般若波羅蜜者，不壞色無常視，不壞痛癢、思想、生死、識無常視。何以故？本無故。拘翼，般若波羅蜜當黠慧學，其福倍益多。 
　　“復次，拘翼，置閻浮利地上，三千大國土如恒邊沙佛國人，若善男子、善女人皆令得須陀洹道。云何，拘翼，其福寧多不？” 
　　釋提桓因言：“甚多，甚多，天中天。” 
　　佛言：“不如是善男子、善女人書般若波羅蜜者，持經卷與他人使書，若令學，若為讀，其福倍益多。何以故？須陀洹道皆從般若波羅蜜中出生故。 
　　“復次，拘翼，閻浮利人若善男子、善女人，皆教令得斯陀含、阿那含、阿羅漢，皆令成就。云何，拘翼，其福寧轉倍多不？” 
　　釋提桓因言：“甚多，甚多，天中天。” 
　　佛言：“不如是善男子、善女人書般若波羅蜜者，持經卷與他人使書，若令學，若為讀，其福倍益多。何以故？薩蕓若德成法德，一切從般若波羅蜜中學成佛，便出生須陀洹道、斯陀含道、阿那含道、阿羅漢道、辟支佛道。 
　　“置閻浮利，拘翼，置三千大國土，如恒邊沙佛國中人，若善男子、善女人皆令得須陀洹道、斯陀含道、阿那含道、阿羅漢道、辟支佛道。云何，拘翼，其福寧多不？” 
　　釋提桓因言：“甚多，甚多，天中天。” 
　　佛言：“不如是善男子、善女人書般若波羅蜜者，持經卷與他人使書，若令學，若為讀，其福倍益多。何以故？皆從般若波羅蜜中學，得成薩蕓若、成法德，用是故得佛，出生須陀洹道、斯陀含道、阿那含道、阿羅漢道、辟支佛道，用是故，其福轉倍多。 
　　“復次，拘翼，閻浮利人都盧皆使行佛道，已信入佛道，學佛道心已生；若善男子、善女人持般若波羅蜜經卷，與他人使書，若令學，若為說，及至阿惟越致菩薩書經卷授與之，其人當從是學，深入般若波羅蜜中學智慧般若波羅蜜，轉增多守，無有極智悉成就，得其福轉倍多。 
　　“置閻浮利，拘翼，三千大國土，及如恒邊沙佛國中人，皆行阿耨多羅三耶三菩，皆發意行佛道；若善男子、善女人持般若波羅蜜經卷，與他人使書，若令學，若為說，及至阿惟越致菩薩書經卷授與，其人當從是學，深入般若波羅蜜中，學智慧般若波羅蜜，轉增多守，無有極智慧悉成就，得其福轉倍多。 
　　“復次，拘翼，閻浮利人都盧皆行阿耨多羅三耶三菩，阿耨多羅三耶三菩者，皆發意求佛；若善男子、善女人持般若波羅蜜經卷，與他人使書，為解說其中慧，教令學，及至阿惟越致菩薩摩訶薩，持般若波羅蜜經卷，授與使入黠慧中，其福轉倍多。 
　　“置閻浮利、三千大國土，及至恒邊沙佛國中人，皆行阿耨多羅三耶三菩，阿耨多羅三耶三菩者，皆發意求佛；若善男子、善女人持般若波羅蜜經卷，與他人使書，令學入黠慧中者，若有阿惟越致菩薩摩訶薩，持般若波羅蜜經卷，為書授與使學入黠慧中，其福轉倍多。 
　　“復次，拘翼，閻浮利人都盧皆令行阿惟越致菩薩阿耨多羅三耶三菩，若有善男子、善女人，教入般若波羅蜜中。云何，拘翼，其福寧多不？” 
　　釋提桓因言：“甚多，甚多，天中天。” 
　　佛言：“從是輩中若有一菩薩出，便作是言：‘我欲疾作佛。’正使欲疾作佛，若有人持般若波羅蜜經卷書授與者，其福轉倍多。 
　　“置閻浮利、三千大國土乃至恒邊沙佛國中人，都盧皆令行阿惟越致菩薩阿耨多羅三耶三菩，若有善男子、善女人教入般若波羅蜜中。云何，拘翼，其福寧多不？” 
　　釋提桓因言：“甚多，甚多，天中天。” 
　　佛言：“若有一菩薩從其中出，便作是言：‘我欲疾作佛。’正使欲疾作佛，若有人持般若波羅蜜經卷書授與者，其福轉倍多。” 
　　釋提桓因白佛言：“如是，天中天，極安隱菩薩摩訶薩疾近佛，般若波羅蜜若教人，若授與人，其福轉倍多。何以故，天中天？” 
　　佛言：“其得般若波羅蜜疾近佛者，近佛座。” 
　　須菩提語釋提桓因言：“善哉！善哉！拘翼，當所為尊弟子。菩薩摩訶薩作是受，疾作佛。所為作者，當如佛弟子從中出。是輩人不索佛道者，菩薩摩訶薩不當于其中學六波羅蜜。不學是法，不得作佛。隨法學，疾作阿耨多羅三耶三佛，在所問。”  
道行般若波羅蜜經卷第三 漚和拘舍羅勸助品第四  
　　爾時，彌勒菩薩謂須菩提：“若有菩薩摩訶薩勸助為福，出人布施、持戒、自守者上。其福轉尊極上，無過菩薩摩訶薩勸助福德。” 
　　須菩提謂彌勒菩薩：“復有菩薩摩訶薩，于阿僧祇剎土諸佛所而作功德；一一剎土不可計佛其般泥洹者，乃從本發意已來自致阿耨多羅三耶三菩成至阿惟三佛者，乃至無余泥洹界而般泥洹者，然后至于法盡，于是中所作功德，其功德度無極；及諸聲聞作布施、持戒、自守為福，于有余功德自致無余，諸有般泥洹佛，于其中所作功德；至有凈戒身、三昧身、智慧身、已脫身、脫慧所現身，佛法極大哀，不可計佛天中天所說法，于其法中復學諸所有功德，乃于諸般泥洹佛所作功德——都計之合之，勸助為尊，種種德中為極是上。其勸助者，是為勸助，勸助已持作阿耨多羅三耶三菩，以是為阿耨多羅三耶三菩。署是菩薩有德之人，持心能作是求阿耨多羅三耶三菩，乃至作是心欲有所得。” 
　　彌勒菩薩語須菩提：“其不作是求，乃能有所得；其作思想者，以為無黠。生是意，用思想悔還，用信悔還，但用無黠故還墮四顛倒——無常謂有常、苦謂有樂、空謂有實、無身謂有身，以故思想悔還，心悔還，信悔還。菩薩不當作是念，心有所求。于所求無處所，云何求阿耨多羅三耶三菩？” 
　　彌勒菩薩謂須菩提：“不當于新學菩薩摩訶薩前說是語。何以故？或亡所信，亡所樂，亡所喜，亡所行。便從是修，當為阿惟越致菩薩摩訶薩說之。若久在善師邊者，當為是菩薩摩訶薩可說。聞者不恐、不怖、不畏，是菩薩摩訶薩能勸助為作薩蕓若。持心作是勸助，心亦盡滅，無所有，無所見，何等心當作阿耨多羅三耶三菩者？當以何心作之？心無兩對，心之自然乃能所作。” 
　　釋提桓因語須菩提：“新學菩薩摩訶薩聞是或恐、或怖。若菩薩摩訶薩欲作功德者，當云何勸助其福德作阿耨多羅三耶三菩？” 
　　須菩提語彌勒菩薩：“當作護是菩薩摩訶薩于諸佛所，破壞眾惡，而斷愛欲，等行如一，降伏魔事，棄捐重擔，是即自從所有勤苦悉為已盡，其知已脫心，即從計從阿僧祇剎土諸佛般泥洹曰者于其中所作功德福，于諸聲聞中復作功德，都計之合之，勸助為尊，種種德中無過勸助。其勸助者能為勸助，勸助已持作阿耨多羅三耶三菩。 
　　“何所是菩薩摩訶薩想不悔還，心不悔還，信所不悔還？正使菩薩摩訶薩持心作阿耨多羅三耶三菩，其心無所想者，是菩薩摩訶薩心得作阿耨多羅三耶三菩。正使心念自了知，是心則為是作，是為想悔還，心悔還，所信悔還。正使菩薩摩訶薩持心了知，當作是學，知盡無所有，知盡者當持何心有所作，當了知心何所心法于法有所作，如法者為隨法已，于作真，為是作，即非邪作，是菩薩摩訶薩所作。若有菩薩摩訶薩于過去、當來、今現在佛所作功德，若諸聲聞下至凡人所作功德，若畜生聞法者，及諸天、龍、閱叉、健陀羅、阿須倫、迦樓羅、甄陀羅、摩睺勒、諸人若非人聞法者，發心所作功德，及初學菩薩道者，都計之合之，積累為上，其勸助者能為勸助，是以極尊，種種德中無過勸助。是故勸助，所當勸助，能為勸助，持勸助福用作阿耨多羅三耶三菩，正使復知是為盡法，于法無所生所滅，無處所，持無所生法，得作阿耨多羅三耶三菩。是法不與法有反用作阿耨多羅三耶三菩故，是為無想不悔還，心亦不悔還，所信不悔還。作是無所求，眾所不逮，是為阿耨多羅三耶三菩所作。若有菩薩摩訶薩，不諦曉了知作福德者。所以者何？于身恍忽，于勸助福亦復恍忽，菩薩了知恍忽無所有，是故為菩薩摩訶薩般若波羅蜜。若于諸般泥洹佛所而作功德，持是功德欲作所求，其智自然，能為阿耨多羅三耶三菩。 
　　“諸佛天中天所知不著想，過去已滅，亦無有想，而不作想，其作想者為非德。菩薩摩訶薩當學漚和拘舍羅，未得般若波羅蜜者不得入，已得般若波羅蜜乃得入。勿為身作識，用之有滅，以是故無有身。有德之人，有想便礙，反欲苦住。怛薩阿竭阿羅訶三耶三佛，不樂作是德持用勸助。何以故？用不正故。視般泥洹佛而反有想，以是故為礙，所作功德為不及逮，為反苦住。其不作想者，是怛薩阿竭阿羅訶三耶三佛之德。其作想者，譬若雜毒。何以故？若設美飯以毒著中，色大甚好而香無不喜者，不知飯中有毒，愚闇之人食之歡喜飽滿，食欲消時，久久大不便身。不知行德者，甚之為難，不曉將護，不曉誦讀，不曉中事，不能解知，作是行德者，為如雜毒之食。佛語善男子、善女人，過去、當來、今現在佛，持戒身、三昧身、智慧身、已脫身、脫慧所現身，及于聲聞中所作功德，佛天中天所說，若復于辟支佛所，而作功德都勸助之，勸助已持是福德作阿耨多羅三耶三菩，持所作為想，用是故，譬若雜毒。 
　　“菩薩摩訶薩當作是學——何所過去、當來、今現在佛功德？當云何勸助作福成得阿耨多羅三耶三菩？是菩薩隨怛薩阿竭教者，是即為作知佛功德所生自然及其相法所有，持是福作勸助，因其勸助自致得阿耨多羅三耶三菩。菩薩摩訶薩作是施者無有過，上終不離怛薩阿竭阿羅訶三耶三佛；作是施者為不雜毒，怛薩阿竭阿羅訶三耶三佛所說皆至誠。 
　　“復次，菩薩摩訶薩當作是施，如凈戒，如三昧，如智慧，如已脫，如脫慧所現身，無欲界，無色界，亦無無色界，亦無過去、當來、今現在，亦無所有，所作施亦復無所有，其作是施為已如法。法亦無所有，作是施者，為成所施無有雜毒。其作異施者，為作反施。是菩薩摩訶薩所施以如法者，佛天中天所知是則為施，得作阿耨多羅三耶三菩。” 
　　佛言：“善哉！善哉！須菩提，所作為如佛，是則為菩薩摩訶薩所施。三千大千國土人，悉念慈哀護等心，無過菩薩摩訶薩上頭所施，是即為極尊。復次，須菩提，三千大千國土人悉作阿耨多羅三耶三菩，便如恒邊沙佛剎人皆供養是菩薩，震越、衣服、飲食、床臥具、病瘦醫藥，如恒邊沙劫供養，隨其喜樂作是布施。云何，須菩提，其福寧多不？” 
　　須菩提言：“甚多，甚多，天中天。” 
　　佛言：“勸助功德，福過其上不可計。” 
　　須菩提白佛言：“代勸助功德福者，如恒邊沙佛剎不能悉受。” 
　　佛言：“善哉！善哉！須菩提，若有菩薩持般若波羅蜜者，所作施為過其本所布施上已，無能過勸助所施上，百倍、千倍、萬倍、億倍、巨億萬倍。”  
　　爾時，四王天上二萬人悉以頭面著佛足，皆白佛言：“極大施，天中天！菩薩摩訶薩漚和拘舍羅乃作是施，其功德甚大尊。何以故？是菩薩摩訶薩學般若波羅蜜，于中勸助故。” 
　　忉利天上諸天人持天華、名香、搗香、澤香、雜香、燒香、天繒、華蓋、幢幡、伎樂，持用供養娛樂佛，供養已，皆白佛言：“極大施，天中天！菩薩摩訶薩漚和拘舍羅乃作是施，大德之功德。何以故？是菩薩摩訶薩學般若波羅蜜，于中勸助故。” 
　　炎天上諸天人持天華、名香、搗香、澤香、雜香、燒香、天繒、華蓋、幢幡、伎樂，持用供養娛樂佛，供養已，皆白佛言：“極大施，天中天！菩薩摩訶薩漚和拘舍羅乃作是施，極大德之功德。何以故？是菩薩摩訶薩學般若波羅蜜，于中勸助故。” 
　　兜術天上諸天人持天華、名香、搗香、澤香、燒香、天繒、華蓋、幢幡、伎樂，持用供養娛樂佛，供養已，皆白佛言：“極大施，天中天！菩薩摩訶薩漚和拘舍羅乃作是施，極大德之功德。何以故？是菩薩摩訶薩學般若波羅蜜，于中勸助故。” 
　　尼摩羅提天上諸天人持天華、名香、搗香、澤香、雜香、燒香、天繒、華蓋、幢幡、伎樂，持用供養娛樂佛，供養已，皆白佛言：“極大施，天中天！菩薩摩訶薩漚和拘舍羅乃作是施，極大尊之功德。何以故？是菩薩摩訶薩學般若波羅蜜，于中勸助故。” 
　　波羅蜜尼和耶拔致天上諸天人持天華、名香、搗香、澤香、雜香、燒香、天繒、華蓋、幢幡、伎樂，持用供養娛樂佛，供養已，皆白佛言：“極大施，天中天！菩薩摩訶薩漚和拘舍羅乃作是施，極大尊之功德。何以故？是菩薩摩訶薩學般若波羅蜜，于中勸助故。” 
　　梵天、梵迦夷天、梵富樓天、梵波利產天、摩訶梵天、廅天、波利陀天、廅波摩那天、阿會亙修天、首訶天、波利首訶天、訶波摩首訶天、首訶迦天、比伊潘羅天、阿比耶陀天、須陀施尼天乃至阿迦貳吒天等諸天人，悉以頭面著佛足，皆言：“甚善，天中天！菩薩摩訶薩學般若波羅蜜，極為大施之功德。何以故？是菩薩摩訶薩學般若波羅蜜，于中勸助故。” 
　　佛語首陀衛諸天人：“置三千大千國土中菩薩摩訶薩，乃如恒邊沙佛剎人，悉作阿耨多羅三耶三菩，復有異恒邊沙佛剎人，都共供養是輩菩薩摩訶薩，震越、衣被、飲食、床臥具、病瘦醫藥，供養如恒邊沙劫，隨所喜樂作是施與，若復過是者，不及菩薩摩訶薩勸助之所施。為過去、當來、今現在佛，凈戒身、三昧身、智慧身、已脫身、脫慧所現身，及諸聲聞在其中者所作功德，都共計之合之，不及勸助者。若勸助者，以是極尊無能過者，作是勸助，勸助已，持作阿耨多羅三耶三菩。” 
　　須菩提白佛言：“屬天中天所說，都共計之合之，極尊無過勸助。悉代勸助，勸助已，菩薩摩訶薩從是中得何等？” 
　　佛語須菩提：“菩薩道德之人，常知過去、當來、今現在，法無所取，亦無所舍，亦無所知，亦無所得。其法者為無所生法，亦無有滅法，亦無所從生法，亦無所從滅。于法中了無有生者，法亦無所從有而滅。是者法之所法，我代勸助之，是為勸助。作是施者，疾得作阿耨多羅三耶三菩。是故，須菩提，菩薩摩訶薩勸助為尊。 
　　“復次，須菩提，菩薩摩訶薩于過去、當來、今現在佛所，代作布施者勸助之，代持戒、忍辱、精進、一心、智慧而勸助之，代已脫者勸助之，代脫慧所現身勸助之。作是代勸助，其脫者是為布施，其脫者是為持戒，其脫者是為忍辱，其脫者是為精進，其脫者是為一心，其脫者是為智慧，其脫者是為脫慧，其脫者是為脫慧所現身，其脫者是為已脫，其脫者代其勸助，其脫者是為法，是故當來有如其脫者今阿僧祇剎土諸佛天中天現在者，其脫者是即諸佛弟子，其脫者以過去諸佛弟子，其脫者今現在諸佛弟子。于是法中無著無縛無脫，如是法者，持作阿耨多羅三耶三菩，所施為從中無有能過者，無有能壞者。 
　　“是者，須菩提，菩薩摩訶薩勸助之為尊。如恒邊沙佛剎中菩薩，悉壽如恒邊沙佛劫，恒邊沙佛剎人都悉供養諸菩薩摩訶薩，震越、衣被、飲食、床臥具、病瘦醫藥，乃至恒邊沙劫。須菩提，皆持戒，成忍辱，于精進而不懈，于禪悉得三昧，百倍、千倍、萬倍、億倍、若干巨億萬倍，不如勸助之功德，福最尊出其上。”  泥犁品第五  
　　舍利弗白佛言：“般若波羅蜜者多所成，天中天。 
　　“因般若波羅蜜無不得字者，天中天。 
　　“般若波羅蜜為極照明，天中天。 
　　“般若波羅蜜為去冥，天中天。 
　　“般若波羅蜜為無所著，天中天。 
　　“般若波羅蜜為極尊，天中天。 
　　“無目者，般若波羅蜜為作眼目，天中天。 
　　“其迷惑者，般若波羅蜜悉授道路，天中天。 
　　“薩蕓若者，即般若波羅蜜是，天中天。 
　　“般若波羅蜜者，是菩薩摩訶薩母，天中天。 
　　“無所生，無所滅，即般若波羅蜜是，天中天。 
　　“具足三合十二法輪，為轉是般若波羅蜜，天中天。 
　　“般若波羅蜜，其困苦者悉安隱之，天中天。 
　　“般若波羅蜜，于生死作護，天中天。 
　　“般若波羅蜜，于一切法悉皆自然，菩薩摩訶薩當云何于般若波羅蜜中住，天中天？” 
　　佛謂舍利弗：“世多羅者，因般若波羅蜜住。其敬佛者，當自歸般若波羅蜜。” 
　　釋提桓因心念：“尊者舍利弗，何因發是問？”即時釋提桓因謂舍利弗：“何因尊者乃作是問？” 
　　舍利弗謂釋提桓因：“拘翼，般若波羅蜜者是菩薩護，因其勸助功德福持作薩蕓若，過菩薩之所作為若布施、持戒、忍辱、精進、禪定。譬若如人從生而盲，若百人、若千人、若萬人、若千萬人，無有前導，欲有所至，若欲入城者，不知當如行。如是，拘翼，五波羅蜜者，亦如盲無所見。離般若波羅蜜者，如是欲入薩蕓若中，不知當如行。般若波羅蜜者，即五波羅蜜之護，悉與眼目。般若波羅蜜是護，令五波羅蜜各得名字。” 
　　舍利弗白佛言：“當云何守入般若波羅蜜中？” 
　　佛語舍利弗：“色者不見所入，痛癢、思想、生死、識亦不見所入，視五陰亦不見所入，是為守般若波羅蜜。” 
　　“如是者，天中天，以為守般若波羅蜜，作是守者為逮何法？” 
　　佛語舍利弗：“無所守，是為逮法守為般若波羅蜜。” 
　　釋提桓因白佛言：“般若波羅蜜不逮，薩蕓若者亦不能得逮。若所問般若波羅蜜不逮，薩蕓若亦不能得逮，亦不逮字，于生死亦無所逮，當云何逮，天中天？” 
　　佛言：“無所逮故能為逮。” 
　　釋提桓因言：“少有及者，天中天，如般若波羅蜜！于諸法無所生、無所滅，當所可住無所住。” 
　　須菩提白佛言：“菩薩或時作是念，便離般若波羅蜜。” 
　　佛語須菩提：“菩薩儻有所因，于所因便念般若波羅蜜，知般若波羅蜜空無所有、無近、無遠，是故為菩薩摩訶薩般若波羅蜜。” 
　　須菩提白佛言：“信般若波羅蜜，為信何法。” 
　　佛語須菩提：“信般若波羅蜜者，為不信色，亦不信痛癢、思想、生死、識有，不信須陀洹道，不信斯陀含、阿那含、阿羅漢、辟支佛、佛道。” 
　　須菩提白佛言：“摩訶波羅蜜者，天中天，即般若波羅蜜是。” 
　　佛語須菩提：“云何知摩訶波羅蜜因般若波羅蜜是？” 
　　須菩提言：“于色無大無小，不以色為證，亦不為色作證；痛癢、思想、生死、識亦無大亦無小，于識不以為證，亦不為識作證，便于怛薩阿竭阿羅訶三耶三佛，致十種力，即不復為弱。薩蕓若者，無廣無狹。何以故無廣無狹？薩蕓若知于般若波羅蜜無所行。所以者何？般若波羅蜜無所有。若人于中有所求，謂有所有，是即為大非。何以故？人無所生，般若波羅蜜與人俱皆自然。人恍忽故，般若波羅蜜俱不可計人亦不壞。般若波羅蜜亦如是，人如般若波羅蜜者，便得成至阿惟三佛。人亦有力故，怛薩阿竭現而有力。” 
　　舍利弗白佛言：“般若波羅蜜甚深！甚深！天中天！若有菩薩摩訶薩信深般若波羅蜜者，不說中短，亦不狐疑，其人何所來而生是間？為行菩薩道已來幾聞解般若波羅蜜事，隨教入中者？” 
　　佛語舍利弗：“從他方佛剎來生是間，是菩薩摩訶薩于他方供養佛已，從受問聞深般若波羅蜜故，以是復聞般若波羅蜜，自念言：‘我如見佛無異。’” 
　　須菩提白佛言：“般若波羅蜜可得見聞不？” 
　　佛言：“不可得見聞。” 
　　須菩提問佛：“是菩薩隨深般若波羅蜜者，行已來為幾聞？” 
　　佛語須菩提：“是非一輩學，各各有行，若有已供養若干百佛、若干千佛，悉見已，于其所皆行清凈戒已。若有于眾中，聞般若波羅蜜棄舍去，為不敬菩薩摩訶薩法，佛說深般若波羅蜜，其人亦棄舍去不欲聞之。何以故？是人前世時聞說深般若波羅蜜，用棄舍去故，亦不以身心，是皆無知罪之所致。用是罪故，若聞深般若波羅蜜，復止他人不令說之；止般若波羅蜜者，為止薩蕓若；其止薩蕓若者，為止過去、當來、今現在佛。用是斷法罪故，死入大泥犁中，若干百千歲，若干億千萬歲，當更若干泥犁中具受諸毒痛不可言，其中壽盡轉生他方摩訶泥犁中，其壽復盡展轉復到他方摩訶泥犁中生。”  
　　舍利弗白佛言：“其罪為隨五逆惡？” 
　　佛謂舍利弗：“其罪雖有所喻，不可引譬。若諷誦說深般若波羅蜜時，其心疑于法者，亦不肯學，念是言：‘非怛薩阿竭所說。’止他人言，莫得學是，為以自壞復壞他人，自飲毒已復飲他人毒。是輩人為以自亡失，復亡失他人，自不曉知深般若波羅蜜，轉復壞他人。是曹人者不當見之，舍利弗，不當與共坐起、言語、飲食。何以故？是曹之人誹謗法者，自在冥中，復持他人著冥中，其人自飲毒殺身無異。斷法之人所語有信，用其言者，其人所受罪俱等無有異。所以者何？用誹謗佛語故。誹謗般若波羅蜜者，為悉誹謗諸法已。” 
　　舍利弗白佛言：“愿聞誹謗法者，受形何等像類訖？不知其身大如。” 
　　佛語舍利弗：“是誹謗法人，儻聞說是事，其人沸血便從面孔出，或恐便死，因是被大痛。其人聞之，心便愁毒如自消盡，譬如斷華著日中即為萎枯。” 
　　舍利弗白佛言：“愿為人故當說之，令知其身受形云何，當為后世人作大明！其有聞者畏懼當自念：‘我不可誹謗斷法如彼人。’” 
　　佛語舍利弗：“是為示人之大明已，所因罪受其身甚大丑惡，極勤苦臭處誠不可說，其苦痛甚大如久劇。是善男子、善女人聞是語自足已，不敢復誹謗。” 
　　須菩提白佛言：“善男子、善女人常當護身口意，人但坐口所言乃致是罪。” 
　　佛語須菩提：“是愚癡之人于我法中作沙門，反誹謗般若波羅蜜言非道；止般若波羅蜜者，為止佛菩薩已；止佛菩薩者，為斷過去、當來、今現在佛薩蕓若已；斷薩蕓若者，為斷法已；斷法者，為斷比丘僧已；斷比丘僧者，為受不可計阿僧祇之罪。” 
　　須菩提問佛：“若有斷深般若波羅蜜者，天中天，為有幾事？” 
　　佛語須菩提：“以為魔所中，是男子、女人不信不樂——用是二事故，能斷深般若波羅蜜。復次，須菩提，斷般若波羅蜜者，復有四事。何謂為四？隨惡師所言：一、不隨順學；二、不承至法；三、主行誹謗；四、索人短自貢高。是為四事。” 
　　須菩提白佛言：“少有信般若波羅蜜者，天中天，不曉了是法故。” 
　　佛語須菩提：“如是，如是，少有信般若波羅蜜者，不曉了是法故。” 
　　須菩提言：“云何深般若波羅蜜少有信者？” 
　　佛語須菩提：“色無著無縛無脫。何以故？色之自然故為色。痛癢、思想、生死、識無著無縛無脫。何以故？識之自然故為識。過去色無著無縛無脫。何以故？過去色之自然色故。當來色無著無縛無脫。何以故？當來色之自然色。故今現在色無著無縛無脫。何以故？色之自然色故。過去痛癢、思想、生死、識無著無縛無脫。何以故？過去識之自然故。當來識無著無縛無脫。何以故？當來識之自然故。今現在識無著無縛無脫。何以故？識之自然故。用是故，須菩提，般若波羅蜜甚深，少有信者。”  清凈品第六  
　　須菩提白佛言：“般若波羅蜜少有曉者，將未狎習故？” 
　　佛語須菩提：“如是，如是，般若波羅蜜少有曉者，用未狎習之所致。何以故？須菩提，色清凈，道亦清凈故，言色清凈，道亦清凈；痛癢、思想、生死、識亦清凈故，言道清凈，是故識亦清凈，道俱清凈。 
　　“復次，須菩提，色清凈，薩蕓若亦清凈故，言薩蕓若清凈，色亦清凈，是故色清凈，薩蕓若亦清凈等無異。今不斷前，前不斷后，故無壞。以是故，前為不斷故，言痛癢、思想、生死、識清凈，薩蕓若亦清凈，是故薩蕓若清凈，識亦清凈，薩蕓若清凈，識亦清凈等無異。今不斷前，前不斷后，故無壞，以是故前為不斷。” 
　　舍利弗白佛言：“清凈者，天中天，為甚深。” 
　　佛言：“甚清凈。” 
　　舍利弗言：“清凈為極明，天中天。” 
　　佛言：“甚清凈。” 
　　舍利弗言：“清凈無有垢，天中天。” 
　　佛言：“甚清凈。” 
　　舍利弗言：“清凈無有瑕穢，天中天。” 
　　佛言：“甚清凈。” 
　　舍利弗言：“清凈無所有，天中天。” 
　　佛言：“甚清凈。” 
　　舍利弗言：“于欲而無欲清凈，天中天。” 
　　佛言：“甚清凈。” 
　　舍利弗言：“于色而無色清凈，天中天。” 
　　佛言：“甚清凈。” 
　　舍利弗言：“無所生為無色甚清凈，天中天。” 
　　佛言：“甚清凈。” 
　　舍利弗言：“于有智而無智甚清凈，天中天” 
　　佛言：“甚清凈。” 
　　舍利弗言：“于智如無智者甚清凈，天中天。” 
　　佛言：“甚清凈。” 
　　舍利弗言：“于色，如有智、無有智者，甚清凈，天中天。” 
　　佛言：“甚清凈。” 
　　舍利弗言：“于痛癢、思想、生死、識，如有智、無有智者，甚清凈，天中天。” 
　　佛言：“甚清凈。” 
　　舍利弗言：“般若波羅蜜甚清凈，薩蕓若者不增不減，天中天。” 
　　佛言：“甚清凈。” 
　　舍利弗言：“般若波羅蜜甚清凈，于諸法無所取，天中天。” 
　　佛言：“甚清凈。” 
　　須菩提白佛言：“我者清凈，色亦清凈，天中天。” 
　　佛言：“本清凈。” 
　　須菩提言：“故曰我清凈，痛癢、思想、生死、識亦清凈，天中天。” 
　　佛言：“本清凈。” 
　　須菩提言：“我者清凈，道亦清凈，天中天。” 
　　佛言：“本清凈。” 
　　須菩提言：“我者清凈，薩蕓若亦清凈，天中天。” 
　　佛言：“本清凈。” 
　　須菩提言：“我者清凈無端緒，天中天。” 
　　佛言：“本清凈。” 
　　須菩提言：“我者清凈無有邊，色亦無有邊，天中天。” 
　　佛言：“本清凈。” 
　　須菩提言：“我者清凈無有邊，痛癢、思想、生死、識亦無有邊，天中天。” 
　　佛言：“本清凈。” 
　　須菩提言：“般若波羅蜜者，亦不在彼，亦不在是，亦不在中間，天中天。” 
　　佛言：“本清凈。” 
　　須菩提白佛言：“菩薩摩訶薩知是者，為行般若波羅蜜。有想者，便離般若波羅蜜遠已。” 
　　佛言：“善哉！善哉！須菩提，有字者，便有想，以故著。” 
　　須菩提白佛言：“難及般若波羅蜜，天中天，安隱決于著！” 
　　舍利弗問須菩提：“何所為著？” 
　　須菩提言：“知色空者，是曰為著。知痛癢、思想、生死、識空者，是曰為著。于過去法知過去法，是曰為著。于當來法知當來法，是曰為著。于現在法知現在法，是曰為著。如法者為大功德，發意菩薩是即為著。” 
　　釋提桓因問須菩提：“何謂為著？” 
　　須菩提言：“心知，拘翼，持是知心施與作阿耨多羅三耶三菩，心者本清凈，能可有所作？善男子、善女人以離諸著為棄本際。” 
　　佛言：“善哉！善哉！須菩提，令菩薩摩訶薩知本際為覺著事。復次，須菩提，有著甚深微妙，我今說之，諦聽！諦聽！上中下言悉善。” 
　　須菩提白佛：“愿樂欲聞。” 
　　佛言：“若善男子、善女人于怛薩阿竭阿羅訶三耶三佛，念欲作想，隨所想者，是故為著。過去、當來、今現在佛天中天，于無余法代勸助之，是為勸助阿耨多羅三耶三菩。于法者而無法故，曰無過去、當來、今現在，以是不可有所作，亦不可有想，亦不可作因緣，有不可見聞如心可知。” 
　　須菩提白佛言：“其本甚深清凈，天中天。” 
　　佛言：“本清凈。” 
　　須菩提言：“今自歸般若波羅蜜。” 
　　佛言：“法無作者故得阿惟三佛。” 
　　須菩提言：“諸法實無作阿惟三佛者。” 
　　佛語須菩提：“無有兩法，用之本凈故曰為一。其凈者，于一切無有作者乃至無凈，于一切亦無作者。” 
　　佛語須菩提：“是以離諸著為棄本際。” 
　　須菩提白佛言：“般若波羅蜜者難了，天中天。” 
　　佛言：“如是無有得阿惟三佛者。” 
　　須菩提言：“般若波羅蜜不可計，天中天。” 
　　佛言：“如是，須菩提，非心之所知。” 
　　須菩提言：“為無作者，天中天。” 
　　佛言：“無有作者故無所著。” 
　　須菩提問佛：“菩薩當云何行般若波羅蜜？” 
　　佛言：“不想色行，為行般若波羅蜜；不想痛癢、思想、生死、識行，為行般若波羅蜜；不滿色行，為行般若波羅蜜；不滿痛癢、思想、生死、識行，為行般若波羅蜜；色不滿為非色行，為行般若波羅蜜；痛癢、思想、生死、識不滿為非識行，為行般若波羅蜜。” 
　　須菩提白佛言：“難及，天中天，于著無所著，是著實為不著！” 
　　佛言：“不著色行者，為行般若波羅蜜；不著痛癢、思想、生死、識行者，為行般若波羅蜜。是為菩薩摩訶薩行于色為不著，于痛癢、思想、生死、識為不著，于須陀洹、斯陀含、阿那含、阿羅漢、辟支佛、佛道亦不著。所以者何？以過諸著故，復出薩蕓若中，是為般若波羅蜜。” 
　　須菩提白佛言：“所說法甚深難逮，天中天！若所說者不減，不說者亦不減；若所說者不增，不說者亦不增。” 
　　佛言：“如是，如是，須菩提。譬如怛薩阿竭，盡壽稱譽空，空不增；若不稱譽空，空亦不減。譬如稱譽幻人者亦不增，若不稱譽者亦不減，聞善不喜，聞惡不怒。如是，須菩提，于法各各諷誦學之，法亦不增不減。” 
　　須菩提白佛言：“菩薩摩訶薩甚謙苦行般若波羅蜜。若有守般若波羅蜜者，其不懈、不恐、不怖、不動、不還。何以故？守般若波羅蜜者，為守空故。一切皆當為菩薩摩訶薩作禮，用被僧那大鎧故，與空共戰；為一切人故，著僧那鎧，與空共斗。是菩薩摩訶薩被極大鎧，用一切人故而舉空。是菩薩摩訶薩為大勇猛，天中天，用空法故，自致阿耨多羅三耶三菩，得成阿惟三佛。”  
　　有異比丘心念之：“當自歸般若波羅蜜，為無所生法，亦為無所滅法。” 
　　釋提桓因語須菩提：“菩薩隨般若波羅蜜教者，為隨何教？” 
　　須菩提言：“為隨空教。” 
　　釋提桓因言：“何所為隨空教者？” 
　　須菩提言：“其欲寂靜者，是菩薩摩訶薩為知般若波羅蜜。” 
　　釋提桓因言：“其學般若波羅蜜者，當護幾何間？” 
　　須菩提謂釋提桓因：“云何，拘翼，能見法當所護者不？而言欲護之？” 
　　釋提桓因言：“不。” 
　　須菩提言：“隨般若波羅蜜教住者，是為以得護，若人、若非人終不能得其便。” 
　　須菩提言：“若菩薩摩訶薩護空者，為隨般若波羅蜜行已。云何，拘翼，能可護響不？” 
　　釋提桓因言：“不能。” 
　　須菩提言：“拘翼，菩薩摩訶薩行般若波羅蜜者，其法亦如響，以知是者亦復無想，以無想念為行般若波羅蜜。” 
　　用佛威神，三千大千國土諸四天王、諸釋梵及諸尊天，一切皆來到佛所，前為佛作禮，繞竟三匝各住一面。諸四天王、諸釋梵及諸尊天，悉承佛威神念諸千佛，皆字釋迦文；其比丘者，皆字須菩提；問般若波羅蜜者，皆如釋提桓因。  
道行般若波羅蜜經卷第四 嘆品第七  
　　佛言：“彌勒菩薩摩訶薩，作阿耨多羅三耶三菩阿惟三佛時，亦當于是處說般若波羅蜜。” 
　　須菩提白佛言：“云何，彌勒菩薩摩訶薩，于是處說般若波羅蜜？” 
　　佛語須菩提：“彌勒菩薩摩訶薩，于是成阿惟三佛時，不受色說般若波羅蜜，不空色說般若波羅蜜，不受痛癢、思想、生死、識說般若波羅蜜，亦不空識說般若波羅蜜，亦不脫色說般若波羅蜜，亦不縛色說般若波羅蜜，亦不脫痛癢、思想、生死、識說般若波羅蜜，亦不縛識說般若波羅蜜。” 
　　須菩提白佛言：“般若波羅蜜甚清凈，天中天。” 
　　佛言：“色亦清凈。” 
　　須菩提言：“故般若波羅蜜清凈。” 
　　佛言：“痛癢、思想、生死、識亦清凈。” 
　　須菩提言：“故般若波羅蜜清凈。” 
　　佛言：“如是空之清凈。” 
　　須菩提言：“故般若波羅蜜清凈。” 
　　佛言：“色清凈無瑕穢，般若波羅蜜亦如是；痛癢、思想、生死、識清凈無瑕穢，般若波羅蜜亦如是。” 
　　佛言：“如空無瑕穢故，般若波羅蜜亦清凈。” 
　　須菩提白佛言：“其受學誦般若波羅蜜者，終不橫死，若干百天、若干千天常隨侍之。若善男子、善女人為法師者，月八日、十四日、十五日，說法時得功德不可復計。” 
　　佛言：“如是，如是，須菩提，得其功德不可復計。若守般若波羅蜜者，其功德出是上去。何以故？須菩提，般若波羅蜜者，即是珍寶故。于法無有作者，亦無有得法者，亦無有持者。何以故？法甚深故，亦不可見，亦不可得，亦無有得者。須菩提，亦不見般若波羅蜜。何以故？須菩提，亦不可名，亦無有見。得般若波羅蜜者，所索不可得，亦不見般若波羅蜜，甚深如是，亦無有生處。般若波羅蜜無所行，亦無所不行。般若波羅蜜亦無有持法者，亦無有守法者，如空無所取，無所持，無所見，亦不無觀，亦不無見。”  
　　三千大千剎土諸天子飛在上俱皆觀，便舉聲共嘆曰：“于閻浮利地上再見法輪轉！” 
　　佛謂須菩提：“無兩法輪為轉，亦不想有一法輪轉，不轉是者即般若波羅蜜。” 
　　須菩提言：“如是，天中天，極安隱摩訶波羅蜜，是于菩薩摩訶薩無所掛礙法。阿耨多羅三耶三菩阿惟三佛，是無有法成阿惟三佛者，何所法輪為轉？無所還法為轉，亦無法有恐者，無有法而憂者。何以故？若有兩法為不可得，何所法憂？亦無法轉者，故諸法如空，無所轉，亦無法有還者，乃至諸法亦為無所有。” 
　　佛語須菩提：“空者無所轉，亦無轉還，亦無想，亦無愿，亦無生死，亦無所從生，亦不有轉，亦不轉還。作是說者，是為說法，無所說者，亦無所得，亦無有證。作是說法，亦不般泥洹。作是說法，亦無有盡。” 
　　須菩提白佛言：“無極波羅蜜如空無有極，天中天。 
　　“一、等波羅蜜者于諸法悉平等，天中天。 
　　“二、恍忽波羅蜜者為本空，天中天。 
　　“三、無上波羅蜜于諸法無所著，天中天。 
　　“四、無人波羅蜜無有身，天中天。 
　　“五、無所去波羅蜜無所至，天中天。 
　　“六、無所有波羅蜜無所持，天中天。 
　　“七、無有盡波羅蜜無有極，天中天。 
　　“八、無所從生波羅蜜無所滅，天中天。 
　　“九、無作波羅蜜無有造者，天中天。 
　　“十、不知波羅蜜無所得，天中天。 
　　“十一、無所至波羅蜜無所到，天中天。 
　　“十二、無垢波羅蜜用凈故，天中天。 
　　“十三、無著波羅蜜無所得，天中天。 
　　“十四、夢波羅蜜無有我，天中天。 
　　“十五、清凈波羅蜜無瑕穢，天中天。 
　　“十六、不可見波羅蜜無有處，天中天。 
　　“十七、定波羅蜜不動搖，天中天。 
　　“十八、無念波羅蜜悉平等，天中天。 
　　“十九、不動搖波羅蜜法不移，天中天。 
　　“二十、無欲波羅蜜本無故，天中天。 
　　“二十一、無所生波羅蜜無所向，天中天。 
　　“二十二、寂波羅蜜無有想，天中天。 
　　“二十三、無恚波羅蜜無有恨，天中天。 
　　“二十四、無人波羅蜜本無故，天中天。 
　　“二十五、不觀波羅蜜法無所從起，天中天。 
　　“二十六、不至邊波羅蜜無所止，天中天。 
　　“二十七、不腐波羅蜜無有敗，天中天。 
　　“二十八、無不入波羅蜜諸羅漢、辟支佛所不及，天中天。 
　　“二十九、不亂波羅蜜無有誤，天中天。 
　　“三十、不可量波羅蜜無有小法，天中天。 
　　“三十一、無形波羅蜜于諸法無所掛礙，天中天。 
　　“三十二、不可得波羅蜜無所生，天中天。 
　　“三十三、無常波羅蜜不有壞，天中天。 
　　“三十四、無苦波羅蜜諸法不相侵，天中天。 
　　“三十五、無我波羅蜜于諸法無所求，天中天。 
　　“三十六、空波羅蜜于諸法不可得，天中天。 
　　“三十七、無有想波羅蜜于諸法無所出，天中天。 
　　“三十八、力波羅蜜于諸法為有勝，天中天。 
　　“三十九、不可計佛法波羅蜜于諸法出計去，天中天。 
　　“四十、自然波羅蜜，般若波羅蜜是，天中天。 
　　“四十一、于諸法亦無自然故。”  持品第八  
　　釋提桓因作是念：“其聞般若波羅蜜者，皆過去佛時人，何況學持諷誦，學持諷誦已如教住者！是人前世供養若干佛已，今復聞深般若波羅蜜，學持諷誦如教住。其人從過去佛時問事已。是善男子、善女人為更見過去三耶三佛，從聞深般若波羅蜜以不疑、不恐、不難、不畏。” 
　　舍利弗白佛言：“菩薩摩訶薩信受深般若波羅蜜者，當視之如阿惟越致。何以故？天中天，般若波羅蜜甚深，本用精進信般若波羅蜜故。設有輕般若波羅蜜，其人前世時亦輕般若波羅蜜已。所以者何？用不信樂深般若波羅蜜，為不問佛及弟子之所致，以是故，當知之。” 
　　釋提桓因語尊者舍利弗：“般若波羅蜜者為甚深難及！其有說深般若波羅蜜，若不信者，其人為未行菩薩道，反持作難。自歸般若波羅蜜者，為自歸薩蕓若慧已。” 
　　舍利弗語釋提桓因：“如是，如是，拘翼，歸薩蕓若慧者，以為自歸般若波羅蜜。何以故？從是中出怛薩阿竭阿羅訶三耶三佛。薩蕓若，薩蕓若慧者，是般若波羅蜜之所照明。于般若波羅蜜中住者，無不解慧。” 
　　釋提桓因白佛言：“菩薩摩訶薩薩蕓若，云何行般若波羅蜜？云何于般若波羅蜜中住？云何解般若波羅蜜中慧？” 
　　佛言：“善哉！善哉！拘翼，乃作是問，今發汝者皆佛威神之所致。若菩薩摩訶薩行般若波羅蜜者，不住色中，如色不住者即為行；于痛癢、思想、生死、識中不住，如是識不住者即為行。于色中不究竟，如色不究竟者，爾故不于色中住；痛癢、思想、生死、識不究竟，如識不究竟者，爾故不于識中住。”  
　　舍利弗白佛言：“般若波羅蜜者甚深，天中天！般若波羅蜜者，難得見邊幅，天中天。” 
　　佛語舍利弗：“色亦甚深不住；如色甚深不住，如是色甚深不住者，是即為解痛癢、思想、生死、識甚深不住；如識甚深不住，如是識甚深不住者，是即為解色亦甚深不隨；如是色甚深者，不隨如是色甚深不住。如色甚深不住，是為色甚深不隨，痛癢、思想、生死、識甚深不隨；如是識甚深不隨，如是識甚深不住，是識甚深不住，是為識甚深不隨。” 
　　舍利弗白佛言：“般若波羅蜜甚深，天中天！當于阿惟越致菩薩前說之，聞是慧法不疑亦不癡之。” 
　　釋提桓因問舍利弗：“菩薩摩訶薩未受決者，于前說之，將有何等異？” 
　　舍利弗言：“是菩薩求佛已來大久遠，為已受決。若未受決聞之，便于中受決亦復不久，若見一佛、若見兩佛便受決，作阿耨多羅三耶三菩。菩薩摩訶薩未受決者，聞是恐畏，即舍還去。” 
　　佛語舍利弗：“如是，如是。菩薩摩訶薩求佛道以來大久遠，若受決、未受決者，皆聞深般若波羅蜜。” 
　　舍利弗白佛言：“我亦樂喜聞是語，天中天，樂人令得安隱。” 
　　佛語舍利弗：“若樂者，于我前說之。” 
　　舍利弗言：“譬若是菩薩摩訶薩，天中天，自見于夢中坐佛座，知今近阿耨多羅三耶三菩成至阿惟三佛。如是，天中天，菩薩摩訶薩得聞深般若波羅蜜者，是菩薩摩訶薩學已來大久遠，今受決不復久，其功德欲成滿。菩薩摩訶薩當作是知，其得深般若波羅蜜者，其功德欲成滿。” 
　　佛言：“善哉！善哉！舍利弗，乃樂作是說，皆佛威神之所致。” 
　　舍利弗白佛言：“譬如男子行萬里，天中天，若數萬里者，到大空澤中，是人遙相見牧牛者，若牧羊者，若見界，若見廬舍，若見叢樹，作是想念，如見郡，如見縣，如見聚落，若欲見聞作是想，稍稍前行且欲近之，不復畏盜賊。菩薩摩訶薩得深般若波羅蜜者亦如是，天中天，今受決不復久，亦不畏當墮阿羅漢、辟支佛道地。何以故？上頭有想以聞見得深般若波羅蜜。 
　　“譬若男子欲見大海，天中天，便行之大海，若見樹有樹想，若見山有山想，當知大海尚遠；稍稍前行，不見樹亦無樹想，不見山亦無山想，心亦念知大海且至亦不久，于中道無復有樹亦無樹想，無復山亦無山想，是男子尚未見大海，是應且欲為至。是菩薩摩訶薩當作是知，天中天，若聞得深般若波羅蜜，雖不見佛從受決者，是為今作佛不久。 
　　“若聞得深般若波羅蜜者，譬如若春時樹，天中天，其葉稍稍欲生，如是不久當有華實。何以故？是樹本之瑞應，想知不久當有葉若華實，閻浮利人者皆大歡喜，曾見是樹，想知不久葉華實當成熟。如是，天中天，菩薩摩訶薩得見深般若波羅蜜者，其功德欲成滿，今于般若波羅蜜中自致成就。是菩薩摩訶薩當知之，過去世時學般若波羅蜜，其功德欲成滿之所致，以是故，復得聞深般若波羅蜜。天上諸天無不代喜者，想見過去菩薩摩訶薩受決時，知是菩薩摩訶薩今復受決，不久作阿耨多羅三耶三菩。 
　　“譬如女人有娠，天中天，稍稍腹大身重，不如本故所作不便，飲食欲少，行步不能，稍稍有痛，語言軟遲，臥起不安，其痛欲轉，當知是婦人今產不久。菩薩摩訶薩亦如是，天中天，其功德欲成滿。若得聞見深般若波羅蜜，其念行者，當知是菩薩摩訶薩今受決不久，得作阿耨多羅三耶三菩。” 
　　佛言：“善哉！善哉！舍利弗，若所說者，悉佛威神之所致。”  
　　須菩提白佛言：“難及也，天中天！怛薩阿竭阿羅訶三耶三佛，悉豫了了署菩薩摩訶薩。” 
　　佛語須菩提：“菩薩摩訶薩晝夜念世間，悉使得安隱，傷念天上天下，以是故，自致阿耨多羅三耶三菩，成作佛時悉為說法。” 
　　須菩提白佛言：“如是菩薩摩訶薩，天中天，行般若波羅蜜者，當云何行得成就？” 
　　佛語須菩提：“菩薩摩訶薩行般若波羅蜜者，不觀色過，為行般若波羅蜜；不觀痛癢、思想、生死、識過，為行般若波羅蜜；不觀色無過，為行般若波羅蜜；不觀痛癢、思想、生死、識無過，為行般若波羅蜜；不見是法，為行般若波羅蜜；亦不見非法，為行般若波羅蜜。” 
　　須菩提白佛言：“天中天，所說不可計。” 
　　佛語須菩提：“色亦不可計，痛癢、思想、生死、識亦不可計。不知色者，是為行般若波羅蜜；不知痛癢、思想、生死、識者，是為行般若波羅蜜。” 
　　須菩提白佛言：“誰當信是者，天中天，是為菩薩摩訶薩行？” 
　　佛謂須菩提：“何所為行？正使菩薩摩訶薩行者，為得字耳。是菩薩摩訶薩行般若波羅蜜者，于力無所近，于四事無所畏亦無所近，于佛法亦無所近，于薩蕓若亦無所近。何以故？力者不可計，四事無所畏亦不可計，佛法亦不可計，薩蕓若亦不可計，色亦不可計，痛癢、思想、生死、識亦不可計，諸法亦不可計，心亦不可計。正使菩薩摩訶薩作是行者，為無所行，是為行般若波羅蜜。正使作是行者，為得字耳。” 
　　須菩提白佛言：“般若波羅蜜者，甚深珍寶中王，天中天。般若波羅蜜者，大將中王，天中天。般若波羅蜜與空共斗無能勝者，天中天，從是中不得斷。” 
　　佛言：“如是，如是，須菩提，欲疾書是經者，至一歲乃至竟。何以故？是善男子于珍寶中，多有起因緣至使中斷。” 
　　須菩提言：“于般若波羅蜜中，弊魔常使欲斷。” 
　　佛語須菩提：“正使弊魔欲斷是經者，會不能得勝菩薩摩訶薩。”  
　　舍利弗問佛言：“持誰威神恩，弊魔不能中道斷之？” 
　　佛告舍利弗：“皆佛威神，及十方阿僧祇剎土現在諸佛，復假威神之恩。諸佛悉共念之，悉共授之，悉共護之。菩薩摩訶薩已為得護佛所授者，舍利弗，弊魔不能得中道斷之。何以故？十方阿僧祇剎土現在諸佛，皆共護般若波羅蜜。若有念說誦者，若有學受書者，皆是諸佛威神之所致。” 
　　舍利弗白佛言：“菩薩摩訶薩若有念誦者，若持學書者，以為諸佛威神之所擁護。” 
　　佛語舍利弗：“皆是諸佛威神恩。是菩薩摩訶薩學般若波羅蜜者，當知之為護佛所護。” 
　　舍利弗言：“若有學持誦般若波羅蜜者，佛以眼悉視之。” 
　　佛語舍利弗：“怛薩阿竭以佛眼視學持誦般若波羅蜜者，最后若書持經卷者，當知是輩悉為怛薩阿竭眼所見已。” 
　　佛語舍利弗：“菩薩至德之人，學受持是經者，是菩薩摩訶薩今近佛坐，為阿耨多羅三耶三菩。最后若有書持是經者，是輩人極尊得大功德。如是，舍利弗，怛薩阿竭去后，是般若波羅蜜當在南天竺；其有學已，從南天竺當轉至西天竺；其有學已，當從西天竺轉至到北天竺，其有學者當學之。” 
　　佛語舍利弗：“卻后經法且欲斷絕時，我悉知持般若波羅蜜者。若最后有書者，佛悉豫見其人稱譽說之。” 
　　舍利弗問佛：“最后世時，是般若波羅蜜當到北天竺耶？” 
　　佛言：“當到北天竺。其在彼者，當聞般若波羅蜜復行問之，當知是菩薩摩訶薩作衍已來大久遠，以故復受般若波羅蜜。” 
　　舍利弗言：“北天竺當有幾所菩薩摩訶薩學般若波羅蜜者？” 
　　佛語舍利弗：“北天竺亦甚多菩薩摩訶薩，少有學般若波羅蜜者。若有說者，聞之不恐、不難、不畏，是人前世時聞怛薩阿竭阿羅訶三耶三佛，以是菩薩至德之人持凈戒完具，欲為一切人作本多所度脫。是輩人索佛道者我知，是善男子、善女人今近薩蕓若。作是學者在所生處常學是法，便行阿耨多羅三耶三菩。是善男子、善女人為極尊貴，魔終無那何，不能動還令舍阿耨多羅三耶三菩。是善男子、善女人聞是波羅蜜者，以得極尊勸樂摩訶衍功德，還近阿耨多羅三耶三菩。是善男子、善女人雖不見我，后世得深般若波羅蜜者，為已面見佛。說是語無異，是為菩薩行，當所施行。其有若干百人、若干千人索阿耨多羅三耶三菩者，當共教之，當共勸樂之，當為說法，皆令歡喜學佛道。” 
　　佛語舍利弗：“我勸助是善男子、善女人，至德學菩薩道，有作是教者，心心展轉相明。是善男子、善女人有代勸助者，是輩欲行菩薩道者，若干百人、若干千人索阿耨多羅三耶三菩者，當共教之，當共勸樂之，當令勸喜學佛道。是輩善男子、善女人心中踴躍歡喜者，愿生他方佛剎，以生異方者，便面見佛說法，復聞波羅蜜，皆悉了了知之，復于彼剎教若干百千人，皆行佛道。” 
　　舍利弗白佛言：“難及也，天中天！以過去、當來、今現在法無所不了，悉知當來菩薩摩訶薩行，令是輩不懈精進學入六波羅蜜中。” 
　　佛言：“是善男子、善女人有行是法者，所求者必得，若所不求會復自得。是善男子、善女人本愿之所致，不離是法。雖不有所索者，自得六波羅蜜。” 
　　舍利弗問佛：“從是波羅蜜中可出經卷耶？” 
　　佛語舍利弗：“是善男子、善女人深入般若波羅蜜者，于是中自解出一一深法以為經卷。何以故？舍利弗，其有如阿耨多羅三耶三菩教者，便能教一切人，勸助之為說法，皆令歡喜學佛道。是善男子、善女人自復學是法，用是故，所生處轉得六波羅蜜。”  覺魔品第九  
　　須菩提問佛言：“善男子、善女人于學中當有效驗，天中天，當何以覺其難？” 
　　佛語須菩提：“心不樂喜者，當覺知魔為。 
　　“菩薩摩訶薩心卒妄起者覺知魔為。 
　　“菩薩摩訶薩書是經時，若有雷電畏怖，當覺知魔為。 
　　“菩薩摩訶薩書是經時，展轉調戲，當覺知魔為。 
　　“菩薩摩訶薩書是經時，展轉相形，當覺知魔為。 
　　“菩薩摩訶薩書是經時，左右顧視，當覺知魔為。 
　　“菩薩摩訶薩書是經時，心邪念不一，當覺知魔為。 
　　“菩薩摩訶薩心不在經上，數從坐起，當覺知魔為。 
　　“菩薩摩訶薩自念‘我未受決在般若波羅蜜中’，心亂便起去，當覺知魔為。 
　　“菩薩摩訶薩自念‘我字不在般若波羅蜜中’，心不喜樂，當覺知魔為。 
　　“菩薩摩訶薩自念‘我鄉里、郡國、縣邑不聞般若波羅蜜，及所生處了不聞是’，其意欲悔便即舍去。其人卻后當復更劫數乃有所得，甫當于若干劫中喜學余經，不住薩蕓若，棄舍深般若波羅蜜去。若學余經者，為以舍本取其末。有學般若波羅蜜者，亦知俗法，復知道法。譬若狗子從大家得食，不肯食之反從作務者索食，如是，須菩提，當來有菩薩棄深般若波羅蜜，反索枝掖般若波羅蜜，為隨異經術，便墮聲聞、辟支佛道地。譬若男子得象觀其腳。于須菩提意云何？是男子為黠不？” 
　　須菩提言：“為不黠。” 
　　佛言：“是菩薩有德之人，為二輩中，有棄深般若波羅蜜去，反修學余經，得阿羅漢、辟支佛道。于須菩提意云何？是菩薩為黠不？” 
　　須菩提言：“為不黠。” 
　　佛言：“如是當覺知魔為。” 
　　佛語須菩提：“譬若男子欲見大海者，常未見大海，若見大陂池水，便言是水將無是大海。于須菩提意云何？是男子為黠不？” 
　　須菩提言：“為不黠。” 
　　佛言：“如是菩薩有德之人，棄般若波羅蜜去，反學余經，墮聲聞、辟支佛道地。于須菩提意云何？是菩薩摩訶薩為黠不？” 
　　須菩提言：“為不黠。” 
　　佛言：“是菩薩摩訶薩當覺知魔為。 
　　“譬若絕工之師能作殿舍，意欲揆作如日月宮殿令高無不見者。于須菩提意，乃能作不？” 
　　須菩提言：“日月宮殿甚高終不能作。” 
　　佛言：“于須菩提意云何？是男子為黠不？” 
　　須菩提言：“為不黠。” 
　　佛言：“如是，須菩提，當來行菩薩道者，得聞深般若波羅蜜，不可意便棄舍去，反明聲聞、辟支佛法，于中求薩蕓若。于須菩提意云何？是菩薩為黠不？” 
　　須菩提言：“為不黠。” 
　　佛言：“是菩薩摩訶薩當覺知魔為。 
　　“譬若男子欲見遮迦越羅者，未見遮迦越羅，反見小王，想其形容被服諦熟觀之，便呼言是為遮迦越羅。于須菩提意云何？是男子為黠不？” 
　　須菩提言：“為不黠。” 
　　佛言：“如是，須菩提，甫當來有菩薩得聞深般若波羅蜜，反不可意便棄去，入聲聞法中欲求薩蕓若。于須菩提意云何？是菩薩為黠不？” 
　　須菩提言：“為不黠。” 
　　佛言：“是菩薩摩訶薩當覺知魔為。 
　　“譬若男子大饑，得百味之食不肯食之，更食六十味之食。于須菩提意云何？是男子為黠不？” 
　　須菩提言：“為不黠。” 
　　佛言：“如是，須菩提，甫當來有菩薩摩訶薩得聞深般若波羅蜜，而不可意便棄舍去，入聲聞法中求薩蕓若，欲得作佛。于須菩提意云何？是菩薩摩訶薩為黠不？” 
　　須菩提言：“為不黠。” 
　　佛言：“是菩薩摩訶薩當覺知魔為。 
　　“譬如男子得無價摩尼珠，持水精比之欲令合同。于須菩提意云何？是男子為黠不？” 
　　須菩提言：“為不黠。” 
　　佛言：“如是甫當來有行菩薩道者，得聞深般若波羅蜜，反持比聲聞法，于聲聞法中欲得薩蕓若作佛。于須菩提意云何？是菩薩摩訶薩為黠不？” 
　　須菩提言：“為不黠。” 
　　佛言：“是菩薩摩訶薩當覺知魔為。 
　　“復次，須菩提，書般若波羅蜜時，若有財利起，聞是言便棄舍去，是菩薩摩訶薩為自作留難。” 
　　須菩提問佛：“如是得書成般若波羅蜜不？” 
　　佛言：“不能得書成之，是善男子當覺知魔為。” 
　　佛言：“須菩提，若善男子多少書是經者，其言‘我書般若波羅蜜’，于是中想聞其決欲有所得，常覺知魔為，其作想求者，為墮魔界。 
　　“復次，須菩提，書般若波羅蜜時，意念鄉里，若念異方，若念異國，若念王者，若念有賊，若念兵，若念斗，意念父母、兄弟、姊妹、親屬，復有余念，魔復益其念，亂菩薩摩訶薩意為作留難，當覺知魔為。 
　　“復次，須菩提，若有財利、震越、衣服、飲食、床臥具、病瘦醫藥悉具足來，聞菩薩耳令意亂，不得學誦書成般若波羅蜜，當覺知魔為。 
　　“復次，須菩提，有佛深法魔從次行亂之，令菩薩摩訶薩不復樂欲得漚和拘舍羅，便不可意問般若波羅蜜。” 
　　佛言：“我廣說菩薩摩訶薩事，其欲學漚和拘舍羅者，當從般若波羅蜜索之。其不可般若波羅蜜便棄舍去，為反于聲聞道中索漚和拘舍羅。于須菩提意云何？是菩薩為黠不？” 
　　須菩提言：“為不黠。” 
　　佛言：“如是菩薩摩訶薩當覺知魔為。 
　　“復次，須菩提，若受經之人欲聞般若波羅蜜，法師身得不安，如是菩薩摩訶薩當覺知魔為。 
　　“復次，須菩提，法師適安欲與般若波羅蜜，其受經者欲復轉去，兩不和合，亦不得書成般若波羅蜜，如是菩薩摩訶薩當覺知魔為。 
　　“復次，須菩提，學經之人來欲受般若波羅蜜其心歡悅，法師欲至他方，如是兩不和合，不得學書成般若波羅蜜，如是菩薩摩訶薩當覺知魔為。 
　　“復次，須菩提，法師意欲有所得若衣服、財利，受經之人亦無與心，兩不和合，不得學成般若波羅蜜，如是菩薩摩訶薩當覺知魔為。 
　　“復次，須菩提，受經之人無所愛惜，在所索者不逆其意，法師所有經卷而不肯現亦不順解，其受經者便不歡樂，兩不和合，不得學書成般若波羅蜜，如是菩薩摩訶薩當覺知魔為。 
　　“復次，須菩提，法師適欲有所說，其受經之人不欲聞知，如是兩不和合，亦不得聞般若波羅蜜，如是菩薩摩訶薩當覺知魔為。 
　　“復次，須菩提，法師若身疲極臥欲不起，不樂有所說，受經之人欲得聞般若波羅蜜，如是兩不和合，不得聞般若波羅蜜，如是菩薩摩訶薩當覺知魔為。 
　　“復次，須菩提，若欲書般若波羅蜜若欲說時，于眾中儻有來者反說誹謗，用是為學多負勤苦，言泥犁、禽獸、薜荔甚大勤苦，語人言‘當早斷生死根’，如是者菩薩摩訶薩當覺知魔為。 
　　“復次，須菩提，若欲書般若波羅蜜，若欲說時，其有來人坐于眾中，稱譽天上快樂五所欲悉可自恣，其作禪者可得在色天中，念空寂者可得在無色之天，是皆無常勤苦之法，不如于是索須陀洹道、斯陀含、阿那含、阿羅漢道，便不復與生死從事。如是，須菩提，菩薩摩訶薩當覺知魔為。 
　　“復次，須菩提，法師念：‘我是尊貴，有來恭敬自歸者，我與般若波羅蜜；若有不恭敬自歸者，我不與之。’受經之人自歸作禮恭敬不避處難，法師意悔不欲與弟子經，聞異國中谷貴，語受經人言：‘善男子知不？能與我俱至彼間不？諦自念之莫得后悔。’弟子聞其所言甚大愁毒，即自念言：‘我悉見經已，不肯與我，當奈之何！’如是兩不和合，不得學書成般若波羅蜜。如是，須菩提，菩薩摩訶薩當覺知魔為。 
　　“復次，須菩提，法師欲到極劇之處，語受經人言：‘善男子能知不？其處無谷，有虎狼，多賊，五空澤，我樂往至彼間。諦自思議，能隨我忍是勤苦不？’復以深好語與共語，弟子悉當厭已，心不復樂，稍稍賜還。如是，須菩提，乃作是礙不得學般若波羅蜜，如是菩薩摩訶薩當覺知魔為。 
　　“復次，須菩提，法師健行，乞丐多有方略，殊不肯與弟子經，反欲懈墮舍去，便語受經人言：‘善男子知不？我當有所至，則有所問訊。’如是兩不和合，不得學書成般若波羅蜜，如是菩薩摩訶薩當覺知魔為。 
　　“復次，須菩提，弊魔常索其方便，不欲令有學誦受般若波羅蜜者。” 
　　須菩提問佛：“弊魔何因常索其方便，不欲令有學誦受般若波羅蜜者？” 
　　佛語須菩提：“弊魔主行誹謗‘是非波羅蜜’，言‘我有一一深經，快不可言，是故為波羅蜜’。如是，須菩提，弊魔主行誹謗之，令新學菩薩輩心為狐疑，便不復學誦書是經，菩薩摩訶薩當覺知魔為。 
　　“復次，須菩提，魔事一起時，令深學菩薩為本際作證，便墮聲聞中得須陀洹道，如是菩薩摩訶薩當覺知魔為。”  
道行般若波羅蜜經卷第五 照明品第十  
　　佛言：“于般若波羅蜜中，多有起魔因緣者至使得斷。” 
　　須菩提白佛言：“如天中天所說，若有菩薩多有危害。所以者何？用極大尊為難得故至使有害。般若波羅蜜亦如是，天中天，多有起因緣者，及新學發意者所知甚少，其心不入大法，亦不諷誦般若波羅蜜，是人以為魔所得。” 
　　佛語須菩提：“如若所言，新發意者所知甚少，其心不入大法，亦不諷誦般若波羅蜜，是為魔所得已，自起魔因緣至使得斷。若善男子、善女人取持學般若波羅蜜諷誦讀者，悉是佛威神。何以故？弊魔不能制令得斷，是者以為怛薩阿竭阿羅訶三耶三佛之所制持。 
　　“譬若母人一一生子，從數至于十人，其子尚小，母而得病不能制護無有視者；若母安隱無他，便自養長其子令得生活，寒溫燥濕將護視之，是者即世間之示現。如是，須菩提，怛薩阿竭阿羅訶三耶三佛念般若波羅蜜其所持者，若有諷誦書者，復十方現在諸佛常念般若波羅蜜，是者即怛薩阿竭阿羅訶三耶三佛于薩蕓若而示現。怛薩阿竭阿羅訶三耶三佛者，從是中自致得薩蕓若。其有以成佛者，若未成佛，甫當成佛，皆從般若波羅蜜，自致成阿惟三佛怛薩阿竭阿羅訶三耶三佛。是薩蕓若慧之所致照明，皆從般若波羅蜜，以是故示現世間。” 
　　須菩提白佛言：“怛薩阿竭阿羅訶三耶三佛，于般若波羅蜜中，照明于世間。何謂般若波羅蜜照明于世間？何所是怛薩阿竭持于世間？” 
　　佛語須菩提：“怛薩阿竭持五陰示現世間。” 
　　須菩提言：“云何于般若波羅蜜示現五陰？何所是般若波羅蜜示現于五陰者？” 
　　佛語須菩提：“無所壞者，以是故得示現，亦無無壞而示現空者，無壞亦無有壞，亦無想，亦無愿，亦無壞，亦無有壞，以是故示現于世間。” 
　　佛語須菩提：“及不可計人、不可計心，怛薩阿竭悉曉知，皆是自然人。如是自然人，如是，須菩提，怛薩阿竭以般若波羅蜜曉知不可計人、不可計心，怛薩阿竭以般若波羅蜜示現持世間。 
　　“復次，須菩提，若疾心、亂心，怛薩阿竭悉知之。何謂怛薩阿竭悉知之疾心、亂心？其法本者無疾無亂，以是故知之。何謂知疾知亂？其有當盡者以盡，以是故知之。其有愛欲心者，知是為愛欲心；其有瞋恚心者，知是為瞋恚心；其有愚癡心者，知是為愚癡心。知愛欲心之本無愛欲心，知瞋恚心之本無瞋恚心，知愚癡心之本無愚癡心，是者，須菩提，令我得薩蕓若者般若波羅蜜。何以故怛薩阿竭無愛欲心？用無愛欲心，悉知其心之本亦無愛欲心，以是故，怛薩阿竭心無有愛欲。何以故怛薩阿竭無瞋恚心？用無瞋恚心，悉知其心之本亦無瞋恚心，以是故，怛薩阿竭心無有瞋恚。何以故怛薩阿竭無愚癡心？用無愚癡心，悉知其心之本亦無愚癡心，以是故，怛薩阿竭心無有愚癡。如是，須菩提，怛薩阿竭阿羅訶三耶三佛因般若波羅蜜示現持世間。 
　　“復次，須菩提，怛薩阿竭用人故因般若波羅蜜其心廣大無所不知。何謂怛薩阿竭用人故因般若波羅蜜其心廣大無所不知？其心者，亦無廣，亦無大，亦無去，亦無所至來，以是故，怛薩阿竭用人故因般若波羅蜜其心廣大無所不知。 
　　“復次，須菩提，怛薩阿竭用人故因般若波羅蜜廣大其心無所不知。何謂怛薩阿竭用人故因般若波羅蜜廣大其心無所不知？其心者無所從來，亦無所住，如是，須菩提，怛薩阿竭用人故因般若波羅蜜廣大其心無所不知。 
　　“復次，須菩提，怛薩阿竭用不可計人、不可計心故因般若波羅蜜無所不知。何謂怛薩阿竭用不可計人、不可計心故因般若波羅蜜無所不知？其心者無所住，亦無所從來滅，以無余故無所不知，其心若空故知不可計人、不可計心悉知，如是，須菩提，怛薩阿竭以般若波羅蜜知不可計人、不可計心悉知。 
　　“復次，須菩提，怛薩阿竭用人故因般若波羅蜜知不可見心悉知。何謂怛薩阿竭用人故因般若波羅蜜知不可見心悉知？其心者，本凈故亦無有想，如是，須菩提，怛薩阿竭用人故因般若波羅蜜知不可見心悉知。 
　　“復次，須菩提，怛薩阿竭用人故因般若波羅蜜知不可見心悉知。何謂怛薩阿竭用人故因般若波羅蜜知不可見心悉知？其心者，不可以眼見如所從來，如是，須菩提，怛薩阿竭用人故因般若波羅蜜知不可見心悉知。 
　　“復次，須菩提，怛薩阿竭用人故因般若波羅蜜知欲得是者致是悉知。何謂怛薩阿竭用人故因般若波羅蜜知欲得是者致是？知一切色從不可得獲而生生，痛癢、思想、生死、識亦不可得獲而生生。 
　　“如是，須菩提，怛薩阿竭云何知欲得是者因致是？從死至死，是即為色；從死至不死，是亦為色；從不死至不死，是亦為色；亦不有死，亦不無死，是亦為色；痛癢、思想、生死、識從死至死，是亦為色；識者從死至不死，是亦為色；識者從不死至不死，是亦為色；識者亦不有死，亦不無死，是亦為色；識有人、無我世者，是亦為色；無人、有我世者，是亦為色；有望、無望、無我世者，是亦為色；亦不有望，亦不無望，亦無我世，是亦為色；有望、有我、有世、痛癢、思想、生死、識，是亦為色；無望、無我、無世、無識，是亦為色；亦不無望，亦不有望，亦無我識，是亦為色；得我世與無世，是亦為色；我世不可極，是亦為色；我世有極無極，是亦為色；我與世亦不有極，亦不無極，是亦為色；痛癢、思想、生死、識亦爾，我與世識亦不可極，是亦為色；我與世識有極無極，是亦為色；我與世識亦不有極，亦不無極，是亦為色；是命，是身，是亦為色；非命，非身，是亦為色；痛癢、思想、生死、識亦爾。 
　　“如是，須菩提，怛薩阿竭知欲得是者因致是。何謂怛薩阿竭知欲得是者因致是？怛薩阿竭知色之本無，如知色本無，痛癢、思想、生死、識亦爾。 
　　“何謂知識？知識之本無。何所是本無？是欲有所得者，是亦本無怛薩阿竭，亦本無因慧如住。 
　　“何謂所本無？世間亦是本無。何所是本無者？一切諸法亦本無。如諸法本無，須陀洹道亦本無，斯陀含道亦本無，阿那含道亦本無，阿羅漢道、辟支佛道亦本無，怛薩阿竭亦復本無，一本無無有異，無所不入，悉知一切。 
　　“是者，須菩提，般若波羅蜜即是本無，怛薩阿竭因般若波羅蜜，自致成阿耨多羅三耶三佛，照明持世間，是為示現；怛薩阿竭因般若波羅蜜，悉知世間本無無有異。 
　　“如是，須菩提，怛薩阿竭悉知本無，爾故號字為佛。” 
　　須菩提白佛言：“本無甚深，天中天！是佛菩薩事悉自曉了，誰當信是者？獨有得阿羅漢道者，若阿惟越致，怛薩阿竭成阿惟三佛乃能說之。” 
　　佛語須菩提：“本無無有盡時，怛薩阿竭所說亦無有極盡。”  
　　時，釋提桓因與諸欲萬天子俱，梵迦夷天與二萬天子俱前至佛所，頭面著佛足卻住一面。 
　　諸欲梵天子俱白佛言：“天中天所說法者甚深！云何作其相？” 
　　佛語諸天子言：“且聽作相著已，無想，無愿，無生死所生，無所有，無所住，是者作其相。其相者若如空住，怛薩阿竭阿羅訶三耶三佛所住相，諸天、阿須倫、龍、鬼、神不能動移。何以故？是相不可以手作，色者不能作相，痛癢、思想、生死、識亦不作相，是相若人、若非人所不能作。” 
　　佛語諸天子言：“若說是空有作者，寧能信不？” 
　　諸天子白佛言：“不信有作空者。何以故？無有能作空者。” 
　　佛言：“如是，諸天子，其相者常住，有佛、無佛相住如故。如是住者故，怛薩阿竭成阿惟三佛故，名怛薩阿竭，即是本無如來。” 
　　諸天子白佛言：“是相者甚深！怛薩阿竭從是成阿惟三佛，其怛薩阿竭所知無所掛礙慧皆從般若波羅蜜，是者即佛之藏。”  
　　佛語須菩提：“怛薩阿竭因般若波羅蜜示現持世間，如是，須菩提，怛薩阿竭恭敬承事是法自致得成，皆從般若波羅蜜。是故怛薩阿竭之所恭敬，因是得佛故，是為報恩。何謂是怛薩阿竭之所報恩者？怛薩阿竭為從是衍得阿耨多羅三耶三菩成阿惟三佛，皆從是衍為無所著，以是故現于報恩。 
　　“復次，須菩提，怛薩阿竭知識法無有作者，以是故得阿惟三佛，亦不無作故成阿惟三佛，是為怛薩阿竭報恩故示現般若波羅蜜。怛薩阿竭阿羅訶三耶三佛，于諸法無所望，皆從般若波羅蜜，以是故示現持世間。” 
　　須菩提白佛言：“諸法不可知，不可見，何謂般若波羅蜜出怛薩阿竭示現持世間？” 
　　佛語須菩提：“所說諸法不可知、不可見者，謂諸法悉空，以是故不可知。諸法不可獲持，以是故不可得見。諸法不可知、不可見者，皆從般若波羅蜜。如是，須菩提，諸法不可知、不可見，為從般若波羅蜜出怛薩阿竭成阿惟三佛示現持世間；故色為不可見，痛癢、思想、生死、識亦不可見，是者般若波羅蜜示現持世間。” 
　　須菩提言：“何謂，天中天，色不可見？何謂痛癢、思想、生死、識為不可見？” 
　　佛言：“不見色因緣生識，是故色為不可見；亦不痛癢、思想、生死、識因緣生識，是故識為不可見。如色、痛癢、思想、生死、識不見，是世間亦不見，其相者亦不見，是世間示現所有，皆從般若波羅蜜。 
　　“何謂是般若波羅蜜示現持世間？其憂世間是亦為空，其憂世間是亦為恍忽，其憂世間是亦為寂，其憂世間是亦為凈，是者即為世間示現。”  不可計品第十一  
　　須菩提白佛言：“極大究竟般若波羅蜜，不可計究竟，不可量究竟，無有與等者究竟，無有邊究竟！” 
　　佛言：“極大究竟般若波羅蜜，不可計究竟，不可量究竟，無有與等者究竟，無有邊究竟！安隱般若波羅蜜，不可計究竟怛薩阿竭、無師薩蕓若，是故般若波羅蜜不可計究竟。 
　　“何等般若波羅蜜不可量究竟？不可量怛薩阿竭、無師薩蕓若不可議，不可稱，是故般若波羅蜜不可量究竟。 
　　“何等般若波羅蜜安隱究竟無有與等者？怛薩阿竭誰能過者，是故般若波羅蜜無有與等者究竟。 
　　“何等般若波羅蜜無有邊究竟？無有邊怛薩阿竭、無師薩蕓若，是故般若波羅蜜無有邊究竟。” 
　　須菩提白佛言：“云何怛薩阿竭、無師薩蕓若不可計、不可量、無邊？” 
　　佛言：“色、痛癢、思想、生死、識不可計，諸法亦不可計，諸法了無所法，正是中不可計。色、痛癢、思想、生死、識不可思，諸法亦不可量。色、痛癢、思想、生死、識無有邊，諸法亦無有邊。色、痛癢、思想、生死、識邊幅了不可得，諸法邊幅了不可得。用何等故，色、痛癢、思想、生死、識無有邊幅，諸法無有邊幅？色、痛癢、思想、生死、識邊幅了不可得無有盡處，諸法邊幅了不可得無有盡處。用何等故，色、痛癢、思想、生死、識諸法了不可得邊幅無有盡處時？” 
　　“云何？”佛言：“空處可計盡不耶？” 
　　須菩提言：“空不可計盡。” 
　　佛言：“諸法不可計、不可稱、無有邊幅，用是故，怛薩阿竭法如是比，不可計、不可稱、無有邊。怛薩阿竭發心起學不可計、不可稱、無有邊，本無心無念，譬如空無心無念。有心有念因隨是生死。無有邊怛薩阿竭法，如空無有邊。是法如空不可計，作是說不可計、不可稱、無有邊。” 
　　佛說是經時，五百比丘僧、三十比丘尼皆得阿羅漢，六十優婆塞、三十優婆夷皆得須陀洹道，三十菩薩皆逮得無所從生法樂，皆當于是婆羅劫中受決。  
　　須菩提白佛言：“般若波羅蜜甚深，極大安隱究竟！” 
　　佛言：“般若波羅蜜甚深，極大安隱究竟！薩蕓若、須陀洹、斯陀含、阿那含、阿羅漢、辟支佛道，悉從是經出。譬如遮迦越王，所當為者，一切傍臣、所有郡國人民皆屬王，亦無所復憂；阿羅漢、辟支佛、佛若諸法，皆從般若波羅蜜中出，皆是經所立。” 
　　佛言：“色、痛癢、思想、生死、識不受不入，須陀洹、斯陀含、阿那含、阿羅漢、辟支佛、薩蕓若道不受不入。” 
　　須菩提問佛言：“何等薩蕓若不受？何等薩蕓若不入？” 
　　佛言：“云何，須菩提，見若羅漢所入處不？” 
　　須菩提言：“不見，天中天，不見是法我所入處。” 
　　佛言：“善哉！須菩提，我亦不見怛薩阿竭所入處。如我怛薩阿竭無所入，薩蕓若無所入處。”  
　　愛欲天子、梵天子俱白佛言：“天中天，般若波羅蜜甚深難了。過去佛時所作功德，是輩人于是間聞深般若波羅蜜信者，正使三千大千國土人一切所當為者皆信，皆信已來行過一劫，于是深般若波羅蜜中樂一日念，無量深出彼德有余。” 
　　佛語愛欲天子、梵天子：“正使復有人聞深般若波羅蜜，以得證決所信樂過一劫，其功德不及是輩。” 
　　愛欲天子、梵天子皆前以頭面著佛足，繞三匝而去，卻行久遠乃旋各歸天上，歌嘆佛說功德。  
　　須菩提白佛言：“若有菩薩信深般若波羅蜜者，從何所來而生是間？” 
　　佛言：“如是信者，心無有疑，不厭不喜，樂聞念不欲遠離經師，譬如新生犢子心終不遠離其母，是菩薩從人道中來生是間。前世學人，今來復得深般若波羅蜜，便信樂不遠離也。” 
　　須菩提白佛言：“若有菩薩有時逮其功德，若復從他方佛剎來，若供養佛，乃有從彼來生是間者無？” 
　　佛言：“有。是輩菩薩于他方佛剎供養佛，復從彼來生是間，持是功德于是間便逮得深般若波羅蜜。 
　　“若復有菩薩從兜術天上來生是間，或從彌勒菩薩聞是深經中慧，今來生是間，持是功德今逮得深般若波羅蜜。 
　　“若復有菩薩前世佛時，聞深般若波羅蜜不問中慧，來生是間聞深般若波羅蜜，心便有疑，不信樂，不問中慧。何以故？前世有疑故。 
　　“若復有菩薩前世聞深般若波羅蜜，問中慧一日、二日、三日若至七日，持是功德今復逮得深般若波羅蜜，常樂聞、喜問、信受。 
　　“若復有菩薩有時欲聞般若波羅蜜，或不欲聞，其心亂數數轉如秤乍低乍仰，是輩人適學未發故，使少信不樂得深般若波羅蜜，便厭不欲學棄舍去，如是終不成就，墮羅漢、辟支佛道中。”  譬喻品第十二  
　　佛言：“譬如大海中，船卒破壞，知中人皆當墮水沒死，終不能得度。是船中有板若檣，有健者得之，騎其上順流墮深得出，知是人終不沒水中死也。何以故？用得板檣故。菩薩有信樂，有定行，有精進，欲逮阿耨多羅三耶三菩，不得深般若波羅蜜，不學漚和拘舍羅，是菩薩便墮阿羅漢、辟支佛道中。菩薩有信樂，有定行，有精進，欲逮阿耨多羅三耶三菩，得深般若波羅蜜，學漚和拘舍羅，是菩薩終不中道懈惰，過出阿羅漢、辟支佛道去，正在阿耨多羅三耶三菩中住。 
　　“譬如有人持壞瓶行取水，知是瓶不能久，當道壞。何以故？瓶未成故。若有菩薩有信樂，有定行，有精進，欲逮阿耨多羅三耶三菩，不得深般若波羅蜜，不學漚和拘舍羅，是菩薩終不能逮薩蕓若，便中道厭卻，墮阿羅漢、辟支佛道中。 
　　“譬若有人持成瓶行取水，知當安隱，持水來歸至也。何以故？其瓶已成故。若有菩薩有信樂，有定行，有精進，欲逮阿耨多羅三耶三菩，得深般若波羅蜜，學漚和拘舍羅，知是菩薩終不中道懈惰休止恣心，正上阿耨多羅三耶三菩。 
　　“譬若大海中，有故壞船不補治之，便推著水中，取財物置其中，欲乘有所至，知是船終不能至，便中道壞，亡散財物。若有菩薩有信樂，有定行，有精進，欲逮阿耨多羅三耶三菩，不得深般若波羅蜜，不學漚和拘舍羅，知是菩薩中道厭便亡失名珍寶，更棄大珍寶去。何所為大珍寶？佛是也。是菩薩便中道墮阿羅漢、辟支佛道中。 
　　“譬若有黠人，拖張海邊故壞船補治之，以推著水中，持財物置其中，便乘欲有所至，知是船不中道壞，必到所至處。若有菩薩有信樂，有定行，有精進，欲逮阿耨多羅三耶三菩，得學深般若波羅蜜、漚和拘舍羅，知是菩薩終不中道懈惰，正在阿耨多羅三耶三菩中住。何以故？是菩薩一心有信樂、有定行、有精進故，終不復墮羅漢、辟支佛道中，正向佛門。 
　　“譬若有人年百二十歲，老極身體不安，若病寒熱寢臥床褥，此人寧能自起居不？” 
　　須菩提言：“不能也。何以故？是人老極無勢力故。正使病愈，由不能自起居行步。” 
　　佛言：“菩薩有信樂，有定行，有精進，欲逮阿耨多羅三耶三菩，不得學深般若波羅蜜、漚和拘舍羅者，終不能至佛，當中道休，墮阿羅漢、辟支佛道中。何以故？不得學深般若波羅蜜、漚和拘舍羅故。” 
　　佛言：“但是人風寒病愈，身體強健，意欲起行，有兩健人各扶一掖，各持一臂徐共持行，其人語病者言：‘安意莫恐，我自相扶持在所至到，義不中道相棄。’如是人能到所欲至處不？” 
　　須菩提言：“菩薩有信樂，有定行，有精進，欲逮阿耨多羅三耶三菩，得深般若波羅蜜，學漚和拘舍羅，是菩薩終不中道懈惰，能究竟于是中得阿耨多羅三耶三菩。”  分別品第十三  
　　須菩提白佛言：“云何阿阇浮菩薩學般若波羅蜜？” 
　　佛言：“當與善知識從事，當樂善知識，當善意隨般若波羅蜜教。何等為隨般若波羅蜜教？是菩薩所布施，當施與作阿耨多羅三耶三菩，莫得著色、痛癢、思想、生死、識。何以故？深般若波羅蜜薩蕓若無所著。若持戒、忍辱、精進、禪、智慧，當持是作阿耨多羅三耶三菩，莫得著色、痛癢、思想、生死、識。何以故？薩蕓若無所著，無得樂阿羅漢、辟支佛道，阿阇浮菩薩稍入般若波羅蜜中如是。” 
　　須菩提言：“菩薩謙苦，欲得阿耨多羅三耶三菩。” 
　　佛言：“菩薩謙苦，安隱于世間護，為世間自歸，為世間舍，為世間度，為世間臺，為世間導。 
　　“何等為菩薩為世間護？死生勤苦悉護教度脫，是為世間護。 
　　“何等為世間自歸？生老病死悉度之，是為世間自歸。 
　　“何等為世間舍？菩薩得阿耨多羅三耶三菩阿惟三佛，得怛薩阿竭名，時為世間說經無所著，是為世間舍。 
　　“何等為無所著？色無著無縛，是色無所從生，無所從滅，痛癢、思想、生死、識亦爾，諸法亦無著無縛如是。 
　　“何等為世間度？是色非色為度，痛癢、思想、生死、識是識非識為度，度為諸法。” 
　　須菩提言：“如佛所說，度為諸法得阿惟三佛。何以故？無所著耶？” 
　　佛言：“如是，無所著。菩薩為謙苦念法不懈，得阿耨多羅三耶三菩阿惟三佛因說經，是亦為世間度。 
　　“何等為世間臺？譬若水中臺，其水兩避行，色、痛癢、思想、生死、識，過去、當來、今現在兩斷，如是斷者，諸法亦斷。設使諸法斷者，是為定，是為甘露，是為泥洹。菩薩念法不懈得阿惟三佛，是為世間臺。 
　　“何等為世間導？菩薩得阿惟三佛，便說色、痛癢、思想、生死、識空，說諸法空，是亦無所從來，亦無所從去。諸法空，諸法無有想，諸法無有處，諸法無有識，諸法無所從生。諸法空，諸法如夢，諸法如一，諸法如幻，諸法無有邊，諸法無有是，皆等無有異。” 
　　須菩提白佛言：“般若波羅蜜甚深，誰當了是耶？” 
　　佛言：“菩薩求以來大久遠，乃從過去佛時于其所作功德以來，如是輩人乃曉知深般若波羅蜜耳。” 
　　須菩提言：“何謂求以來大久遠？” 
　　佛言：“去離于色、痛癢、思想、生死、識無復有，爾乃曉知是深般若波羅蜜。” 
　　須菩提言：“是菩薩為世間導耶？” 
　　佛言：“如是菩薩得阿惟三佛，為不可計阿僧祇人作導。” 
　　須菩提言：“菩薩為謙苦，是為摩訶僧那僧涅，為般泥洹不可計阿僧祇人。” 
　　佛言：“如是菩薩為謙苦，是為摩訶僧那僧涅，是故為僧那僧涅無縛，色、痛癢、思想、生死、識無縛，亦不于阿羅漢、辟支佛，亦不于薩蕓若，諸法無縛，是故為僧那僧涅。” 
　　須菩提言：“菩薩求深般若波羅蜜，不當索三處。” 
　　佛言：“何因緣菩薩求深般若波羅蜜，不當索三處？” 
　　須菩提言：“般若波羅蜜甚深，亦不可有守者，亦不無守者。從般若波羅蜜中，為無所出法。守般若波羅蜜為守空，守般若波羅蜜為守諸法，守般若波羅蜜為守無所有，守般若波羅蜜為守無所著。” 
　　佛言：“在般若波羅蜜中者，當知是阿惟越致菩薩，于深般若波羅蜜中無所適著，終不隨他人語，不信余道，心不恐畏，不懈怠。從過去佛問是深經中慧，今聞深般若波羅蜜，心續不恐畏，不懈怠。” 
　　須菩提白佛言：“若有菩薩聞深般若波羅蜜，心不恐畏，不懈怠。何因緣當念般若波羅蜜中觀視？” 
　　佛言：“心向薩蕓若，是為觀視般若波羅蜜。” 
　　須菩提言：“何謂心向薩蕓若？” 
　　佛言：“心向空，是為觀薩蕓若。觀薩蕓若是為不觀。不可計薩蕓若，如不可計色為非色，如不可計痛癢、思想、生死、識為非識，亦不入，亦不出，亦不得，亦不知，亦不有知，亦不無知，亦無所生，亦無所敗，亦無所作者，亦無所從來，亦無所從去，亦無所見，亦無所在。如是不可限空不可計，薩蕓若不可計，無有作佛者，無有得佛者，無有從色、痛癢、思想、生死、識中得佛者，亦不從檀波羅蜜、尸波羅蜜、羼提波羅蜜、惟逮波羅蜜、禪波羅蜜、般若波羅蜜得佛也。”  
　　愛欲天子、梵天子白佛言：“般若波羅蜜甚深，難曉，難了，難知！” 
　　佛語諸天子：“深般若波羅蜜甚深，難曉，難了，難知！怛薩阿竭安隱甚深，是經悉知阿惟三佛無有作阿惟三佛，亦無有阿惟三佛，是經如空甚深，無有與等者，如諸法無所從來，無所從去。” 
　　愛欲天子、梵天子等白佛言：“諸世間人希有信是深經者，世間人所欲皆著。愍念之故，當為說是深經耳。” 
　　佛言：“如是，諸天子，世間人希有信是深經者，所欲皆著。憫念是世間人故，當為說深經耳。”  本無品第十四  
　　須菩提白佛言：“諸法隨次無所著，諸法無有想如空，是經無所從生，諸法索無所得。” 
　　愛欲天子、梵天子白佛言：“弟子須菩提所說如是，怛薩阿竭教但說空慧？” 
　　佛言：“如是，諸天子，隨怛薩阿竭教。” 
　　諸天子問佛：“何謂怛薩阿竭教？如法無所從生，為隨怛薩阿竭教乎？” 
　　佛言：“如是，諸天子，諸法無所從生，為隨怛薩阿竭教；隨怛薩阿竭教是為本無，本無亦無所從來，亦無所從去。怛薩阿竭本無，諸法亦本無；諸法亦本無，怛薩阿竭亦本無，無異本無。如是，須菩提，隨本無是為怛薩阿竭本無。怛薩阿竭本無住，如是，須菩提，住隨怛薩阿竭教。怛薩阿竭本無無異，本無無異也，諸法是無異，無異怛薩阿竭本無無所掛礙、諸法本無無所掛礙，怛薩阿竭本無、諸法本無礙，一本無等無異本無。無有作者，一切皆本無，亦復無本無。如是，怛薩阿竭本無不壞亦不腐，諸法不可得。 
　　“須菩提，隨諸法教，怛薩阿竭本無，諸法本無，等無異于真法中本無。 
　　“須菩提，隨怛薩阿竭教，怛薩阿竭本無，無有過去、當來、今現在，諸法本無過去、當來、今現在。 
　　“須菩提，隨怛薩阿竭教，怛薩阿竭本無，過去本無，當來本無，今現在怛薩阿竭本無等無異，是等無異為真本無。菩薩得是真本無如來名，地為六反震動。怛薩阿竭說本無，須菩提，隨怛薩阿竭教。 
　　“須菩提，不受色、痛癢、思想、生死、識，不受須陀洹、斯陀含、阿那含、阿羅漢、辟支佛。如是，須菩提，為隨怛薩阿竭教。” 
　　舍利弗言：“是本無甚深，天中天。” 
　　佛言：“是本無甚深，甚深！” 
　　當說本無時，二百比丘僧皆得阿羅漢，五百比丘尼皆得須陀洹道，五百諸天人皆逮無所從生法樂，于中立六十新學菩薩皆得阿羅漢道。  
　　佛言：“是六十菩薩過去世時，各各供養五百佛，布施求色，持戒、忍辱、精進求色，禪不知空離空，不得般若波羅蜜、漚和拘舍羅，今皆取阿羅漢道。菩薩有道得空、得無色、得無愿，是菩薩不得般若波羅蜜、漚和拘舍羅，便中道得阿羅漢道不復還。 
　　“譬若有大鳥，其身長八千里、若二萬里，復無有翅，欲從忉利天上自投來下至閻浮利地上，未至是鳥悔，欲中道還上忉利天上，寧能復還不耶？” 
　　舍利弗言：“不能復還。” 
　　佛言：“是鳥來下至閻浮利地上，欲使其身不痛，寧能使不痛不耶？” 
　　舍利弗言：“不能也。是鳥來，其身不得不痛，若當悶極若死。何以故？其身長大及無有翅。” 
　　佛言：“正使是菩薩如恒中沙劫，布施求色，持戒、忍辱、精進求色，禪亦不入空，不得深般若波羅蜜、漚和拘舍羅，起心欲索佛道，一切欲作佛，中道得阿羅漢、辟支佛道。是菩薩于過去、當來、今現在佛所，持戒、精進、三昧、智慧，聞佛薩蕓若，皆念求色，是為不持怛薩阿竭戒、精進、三昧、智慧。不曉知薩蕓若，但想如聞聲耳，便欲從是作阿耨多羅三耶三菩，會不能得，便中道得阿羅漢、辟支佛道。何以故？不得深般若波羅蜜、漚和拘舍羅故。” 
　　舍利弗言：“如佛所說，念中慧菩薩離般若波羅蜜、漚和拘舍羅故，便得阿羅漢、辟支佛道。若有菩薩莊嚴事，欲得阿耨多羅三耶三菩阿惟三佛者，當黠學般若波羅蜜、漚和拘舍羅。”  
　　愛欲天子、梵天子白佛言：“般若波羅蜜難曉，難了，難知！欲求阿耨多羅三耶三菩難得也。” 
　　須菩提白佛言：“般若波羅蜜甚深，難曉，難了，難知！如我念是中慧，求阿耨多羅三耶三菩易得耳。何以故？無所有，當何從得阿耨多羅三耶三菩？諸法皆空，索之了不可得當作阿惟三佛，索法無所得，無有作阿惟三佛，亦無有得阿惟三佛者。若有聞諸法空，求阿耨多羅三耶三菩易得耳。” 
　　舍利弗謂須菩提：“如須菩提所說者，阿耨多羅三耶三菩難得也。何以故？空不念‘我當作阿耨多羅三耶三菩’。是法空設易得者。何以故？如恒沙菩薩悉皆逮。” 
　　須菩提言：“云何，舍利弗，用色逮乎？” 
　　“不也。” 
　　“離色法逮乎？” 
　　“不也。” 
　　“痛癢、思想、生死、識逮乎？” 
　　“不也。” 
　　“色本無寧逮不？” 
　　“不也。” 
　　“色本無有法逮不？” 
　　“不也。” 
　　“痛癢、思想、生死、識本無寧逮不？” 
　　“不也。” 
　　“離識本無有法逮不？” 
　　“不也。” 
　　“是本無使逮不？” 
　　“不也。” 
　　“離本無有法使逮不？” 
　　“不也。” 
　　“設是法不可得，何所法使逮者？” 
　　舍利弗言：“如須菩提所說法，無有菩薩逮者。佛所說三有德之人，求阿羅漢、辟支佛、佛，是三不計三，如須菩提所說為一道耳。” 
　　分漫陀尼弗謂舍利弗：“須菩提，說一道當問？” 
　　舍利弗謂須菩提：“須菩提所說一道，我用是故問？” 
　　須菩提言：“云何于本無中見三道不？” 
　　舍利弗言：“不見也。何以故？從本無中不可得三事。” 
　　須菩提言：“本無一事得乎？” 
　　“不也。” 
　　“云何于本無中可得一道不？” 
　　“不也。” 
　　“設是諦不可得者，故復說阿羅漢、辟支佛、佛。為如是說，道本無無有異。若菩薩聞本無心不懈怠，是菩薩會當得佛也。”  
　　佛言：“如須菩提所說，皆持佛威神，使若說是耳。菩薩聞本無等無異，心不懈怠會當得佛。” 
　　舍利弗言：“何等為菩薩成阿耨多羅三耶三菩者？” 
　　須菩提白佛言：“何等為成就于菩薩？” 
　　佛言：“一切人皆等視中與共語言，當善心不得有害意向，常當慈心與語不得瞋恚，皆當好心中心——菩薩當作是住。”  
道行般若波羅蜜經卷第六 阿惟越致品第十五  
　　須菩提白佛言：“阿惟越致菩薩當何以比？當何以觀其行？當何以相？當何從知是阿惟越致菩薩？” 
　　佛言：“阿惟越致菩薩，如逮得禪者不動搖，如羅漢、辟支佛地、佛地——是佛地如本無終不動；佛說本無聞不言非空，是中本無入本無，是所本無如本無，亦不言非，如是入中；入中已聞是本無已，若轉于余處聞，心終不疑，亦不言是，亦不言非，如是本無如本無住；其所語不輕，所言不說他事，但說他正，他人所作不觀視。用是比，用是相，行具足，知是阿惟越致菩薩。 
　　“阿惟越致終不形相沙門、婆羅門面類，不祠祀跪拜天，不持華香施于天，亦不教他人為；身不生惡處，不作女人身；當持十戒，不殺生、強盜、淫泆、兩舌、嗜酒、惡口、妄言、綺語，不嫉妒、瞋恚、罵詈，不疑，亦不教他人為，身自持十戒不疑，復教他人守十戒，于夢中自護十戒，亦復于夢中面目見十戒。 
　　“阿惟越致心學諸法，皆安隱為世間人說經，持深經授與，令得分德住，悉致愿使得經，令用分德住。 
　　“阿惟越致聞說深經時終不疑，不言不信，亦不恐懼，所語柔軟，微妙至密，少睡臥，行步出入心安諦無亂，時徐舉足蹈地，安隱顧視，所斐服衣被凈潔，無垢坋，無蚤蟋，身中無八十種蟲，所有功德稍稍欲成滿，心極清凈悉受得之，其功德過出于世間。” 
　　須菩提白佛言：“云何菩薩心清凈？當何以知之？” 
　　佛言：“是菩薩所作功德轉增多，其心極上，自在無所掛礙，悉逮得其功德；是心甚清潔，清潔過于阿羅漢、辟支佛道上。如是阿惟越致，有來供養者不受用喜，一切無慳貪；說深經時未嘗于中有厭極也，正在智中深入；若余所欲有問深經者，持是深般若波羅蜜為說之；其有他道所不能正者，持是深般若波羅蜜為正之；從是經中所出法，悉持無常之事相語之；諸世間經書所不能解者，持是深般若波羅蜜為解之。 
　　“用是故，弊魔來到是菩薩所，便于邊化作大八泥犁，其一泥犁中有若干千、百千菩薩化，作是以便指示之言：“是輩皆阿惟越致菩薩，從佛受決已，今皆墮泥犁中。佛為授若泥犁耳，設若作阿惟越致受決菩薩者，若當受疾悔之言：“我非阿惟越致。”若悔之言爾者，便不復墮泥犁中，當生天上。’” 
　　佛言：“設是菩薩心不動轉者，是阿惟越致。 
　　“弊魔復化作其師被服，往到菩薩所詭語：‘若前從我所聞受者，今悉棄舍，是皆不可用也。若自悔過，受疾悔之隨我言者，我日來問訊汝。不用我言者，終不復來視汝。若莫復說是事，我不復欲聞，是故說是皆非佛所說，余外事耳。汝今更受我所語，我所說皆佛語。’” 
　　佛言：“菩薩聞是言其心動轉者，不從過去佛受決，未上菩薩舉中，未在阿惟越致地。設是菩薩心不動轉者，知是深經空所致，作是思惟，終不信他人語。譬若比丘得阿羅漢，不復隨他人語，悉明見經中證，是為空所致，終不可動。如阿羅漢、辟支佛道所念法，終不可復還。是菩薩為在阿惟越致地住，正住向佛門，終不可復還，是為極度。用是比，用是相，行具足，知是阿惟越致菩薩。 
　　“復有弊魔化作異人，往到菩薩所，作是語：‘若所求為勤苦耳，不求佛法也。若空負是勤苦為用，是勤苦之難為求乎！若在惡道中以來大久，適今得為人。汝不當于是中思惟，不當自患厭耶？當復于何所更索是軀？汝何不早取阿羅漢道？’用佛為求之，是菩薩心不動轉者，知是阿惟越致。 
　　“弊魔不能動轉舍去，更作方便，化作若干菩薩在其邊住，因指示言：‘若見不耶？是悉菩薩，皆供養如恒中沙佛，以皆與衣被、飲食、床臥具、醫藥，悉具足皆從如恒中沙佛，受行法問慧，當所施行如法住，如法求，皆入中作是學，作是受，作是行，悉以尚不能得佛。若學以來甫爾，當何因得佛？’菩薩聞是言心不動轉者，弊魔復舍去不遠，復化作諸比丘示之言：‘是悉阿羅漢，過去世時皆求菩薩道，不能得佛，今皆取阿羅漢已。如是，比丘，當何從得佛？’菩薩聞是語心不動轉，當覺知魔為。” 
　　佛言：“作是學，作是求，作是行，于是深般若波羅蜜中住，心不動轉者，如是比、相、行具足，知是阿惟越致。” 
　　佛言：“菩薩當作是學，作是求，護是教，受佛教。當念行于他方，聞魔語如是，心不動轉，不可移，覺知魔為。菩薩作是學不得佛者，佛語為有異，佛語終不欺也。 
　　“弊魔復往到菩薩所，作是詭嬈言：‘佛如空。是經不可得邊幅，不可得極。是經中我悉知已，皆空耳。若為是中勤苦，若不當覺知魔為此事，魔作是經，云何欲于中欲得作佛？是非佛所說。’菩薩當諦覺知是魔所為。 
　　“菩薩作第一禪、第二禪、第三禪、第四禪三昧，越阿惟越致不隨錄是四禪。是所禪作三昧，越用人入欲中故禪三昧。是菩薩終不隨禪教，其功德極過禪上去，有共稱譽名字者不用喜，不稱譽者亦不用作憂。其心終不動亂，常念世間人，善出入、行步、坐起；常端心正志，少淫意。在家者與婦人相見，心不樂喜，常懷恐怖，與婦人交接，念之：‘惡露臭處不凈潔，非我法也！盡我壽命不復與相近，當脫是惡露中去。’譬若有人行大荒澤中，畏盜賊，心念言：‘我當何時脫出是厄道中去？’當棄遠是淫泆，畏懼如行大荒澤中，亦不說其人惡。何以故？諸世間皆欲使安隱故也。” 
　　佛言：“如是菩薩其福具足得之，是皆深般若波羅蜜威神力，使作是念。是菩薩和夷羅洹化諸鬼神隨后，亦不敢近附菩薩，終不失志，心不妄起，身體完具無瘡癩，極雄猛終不誘他人婦女，若有治道符祝行藥身不自為，亦不教他人為，見他人為者心不喜也，終不說男子若女人為事，亦不說非法之事，亦不生惡處。用是比，用是相，行具足，知是阿惟越致菩薩。” 
　　須菩提白佛言：“菩薩用何等故名為阿惟越致？” 
　　佛言：“菩薩不與國王若世俗城郭聚落會人從事，不與盜賊若軍師兵刃從事，不與男子、女人從事，不與余道人若祠祀諸鬼神酒肉谷食從事，不與香及燒香若繒彩利業調戲從事，不與海中若諸所欲從事，不與弊惡無反復好斗亂人者從事，但與深般若波羅蜜從事。心終不遠離薩蕓若，常在中不忘；常行中正無不行時；常稱譽賢善者上頭；常隨善知識不與惡知識相隨；常求佛法愿欲生異方佛剎，用是故，常與佛相見供養之；從欲處、色處、空處，從彼間來生中國，常于善人黠慧中生，在工談語曉經書家生；常不好豫世俗之事，生不犯法；常在大國中生，未常在邊地生也。用是比，用是相，行具足，用是故，名為阿惟越致菩薩。 
　　“終不言‘我是阿惟越致’，亦不言‘我非’，亦不疑‘我非阿惟越致地’，亦不言‘我是阿惟越致地’。譬若有人得須陀洹道，在其地終不疑魔事，適起即覺知，魔稍稍來不聽隨；在阿惟越致地終不疑，不懈怠。譬若有人作惡逆，盡其壽命，心終不可轉使作善不念惡，是惡心至死終不休；是菩薩住中正在阿惟越致地，心不可移動，十方終不能復轉其心，自有道地，終不疑無阿羅漢、辟支佛，心不念佛難得，心大無有極，安隱堅住其地，無有能降之者，作是住，無有能過是黠者。用是故，弊魔大愁毒言：‘是菩薩心如剛鐵不可轉。’便復更作佛形往語菩薩言：‘若何不于是間取阿羅漢證？若未受決得阿耨多羅三耶三菩，若不得是比，不得是相。菩薩用是比，用是相，行具足，如是尚不得佛，若當何因得之？’” 
　　佛言：“設是菩薩聞魔語，若心不動者，是菩薩從過去怛薩阿竭受決已，得阿耨多羅三耶三菩，是故覺知魔作佛形像來言。‘是非佛也，魔耳，欲使我心搖，我心不可動。’” 
　　佛言：“是菩薩心不可動轉者，從過去怛薩阿竭受決，已授阿耨多羅三耶三菩，住阿惟越致地。何以故？用是比，用是相，行具足故，知是阿惟越致菩薩。 
　　“悉得法者，悉行中正當代不惜身命。是菩薩一切法悉受得之，過去、當來、今現在佛所有法悉得持護，用是故，當為不惜身命，未常懈怠，無有厭時。怛薩阿竭及諸弟子說經時，心終不疑，亦不言非佛說；聞說深般若波羅蜜，終心不有疑，亦不言非。如是菩薩逮無所從生法，樂于中立，持是功德悉具足。用是比，用是相，行具足，是為阿惟越致菩薩。”  怛竭優婆夷品第十六  
　　須菩提白佛言：“阿惟越致菩薩極從大功德起，常為菩薩說深法，教入深。” 
　　佛言：“善哉！善哉！須菩提，若乃內菩薩使入深。何等為深？空為深，無想，無愿，無識，無所從生滅。泥洹是為限。” 
　　須菩提白佛言：“泥洹是限，非是諸法。” 
　　佛言：“諸法甚深，色、痛癢、思想、生死、識甚深。何等為色、痛癢、思想、生死、識甚深？如本無，色、痛癢、思想、生死、識本無，爾故甚深。” 
　　須菩提言：“難及也，天中天！色、痛癢、思想、生死、識妄消去便為泥洹。” 
　　佛言：“甚深與般若波羅蜜相應，當思惟念，作是住學，如般若波羅蜜教。菩薩隨是行，當思惟念，如中教應行一日，是菩薩為卻幾劫生死。譬如淫泆之人，有所重愛端正女人與共期會，是女人不得自在，失期不到，是人寧有意念之不耶？” 
　　須菩提言：“其人有念思想，當到欲與相見，坐起宿止言語。” 
　　佛言：“其人未到之間，能有幾意起念？” 
　　須菩提言：“是意甚多，甚多！” 
　　佛言：“菩薩念深般若波羅蜜，如是一日心不轉者，卻生死若干劫。菩薩學般若波羅蜜如中教，如中所說思念，隨是行一日，為卻惡除罪。 
　　“若有菩薩遠離深般若波羅蜜，正使布施如恒中沙劫，不如是菩薩隨深般若波羅蜜教一日，其功德出彼上。 
　　“若復有菩薩壽如恒中沙劫，并持前所布施與須陀洹、斯陀含、阿那含、阿羅漢、辟支佛、佛，不得深般若波羅蜜；若復有菩薩隨深般若波羅蜜中行如中教，其功德出彼上。 
　　“若復有菩薩壽如恒中沙劫布施如前，持戒具足；若復有菩薩求深般若波羅蜜，從念起說經，其功德出彼上。 
　　“若復有菩薩持經布施，其功德轉上，得阿耨多羅三耶三菩；是菩薩持經布施，以來深入是中，隨是教，其功德出彼上。 
　　“若復有菩薩以經布施，不深入是中，轉不及也；若復有菩薩持經布施，復深入是中，未常有離時，為般若波羅蜜所護，其功德甚多，甚多！” 
　　須菩提白佛言：“所識有著者，此二何所功德為多？” 
　　佛言：“菩薩所識，若求深般若波羅蜜，樂于空，樂無所有，樂盡，樂無常，念是為不離般若波羅蜜，如是菩薩得功德不可計阿僧祇。” 
　　須菩提白佛言：“不可計復言阿僧祇，有何等異？” 
　　佛言：“阿僧祇者，其數不可盡極也。不可計者，為不可量，計之了不可得邊崖，爾故為不可計阿僧祇。” 
　　須菩提言：“佛說不可計，色、痛癢、思想、生死、識亦不可計。” 
　　佛語須菩提：“汝所問者，有何因使色、痛癢、思想、生死、識不可計、不可量？” 
　　須菩提問佛：“何等為不可量？” 
　　佛言：“于空中計之為不可量，無想、無愿計之，如是不可量。” 
　　須菩提言：“空計是法不可計。” 
　　佛言：“云何我常不言諸法空？” 
　　須菩提言：“如怛薩阿竭所說法悉空。” 
　　佛言：“諸法悉空不可盡，不可計，經無有各各慧，無有各各異，怛薩阿竭但分別說耳。空不可盡，不可量。是想，是愿，是識，是生，是欲，是滅，是泥洹，隨所喜，作是為說，作是現示，作是為教，怛薩阿竭所說如是。” 
　　須菩提言：“難及也，天中天！經本空耳，云何復于空中說經？是經不可逮，如我了佛語，諸法不可逮。” 
　　佛言：“如是，諸法不可逮。” 
　　佛言：“如是，諸法不可逮，空耳，是為不可逮。” 
　　須菩提言：“如佛說，本無不可逮，愿解不可逮慧有增有減。” 
　　佛言：“不也。” 
　　須菩提言：“若有不可逮慧有增有減檀波羅蜜、尸波羅蜜、羼提波羅蜜、惟逮波羅蜜、禪波羅蜜、般若波羅蜜不增不減。若不增波羅蜜者，菩薩何因近阿耨多羅三耶三菩？何緣得阿惟三佛？設不減波羅蜜者，菩薩何因近阿耨多羅三耶三菩？何緣近阿惟三佛佛坐？” 
　　佛言：“是不可逮慧不增不減。菩薩求深般若波羅蜜若守者，如是漚和拘舍羅菩薩不念檀波羅蜜增，亦不念減，復作是念‘但名檀波羅蜜’，所布施念持是功德施與作阿耨多羅三耶三菩，施如是尸波羅蜜、羼提波羅蜜、惟逮波羅蜜、禪波羅蜜。菩薩求般若波羅蜜若守者，得漚和拘舍羅，不念般若波羅蜜有增有減，是但名為般若波羅蜜。求之若守者，發心念持是功德施與作阿耨多羅三耶三菩。” 
　　須菩提白佛言：“何等為阿耨多羅三耶三菩？” 
　　佛言：“本無是也。是本無不增不減，常隨是念不遠離，是即為近阿耨多羅三耶三菩坐。不可逮法，不可逮慧，若般若波羅蜜皆不增不減。菩薩念是不遠離，為近阿耨多羅三耶三菩。” 
　　須菩提白佛言：“菩薩持初頭意近阿耨多羅三耶三菩，若持后頭意近之？” 
　　佛言：“初頭意、后來意，是兩意無有對。” 
　　須菩提言：“后來意、初頭意無有對，何等功德出生長大？” 
　　佛言：“譬如燃燈炷，用初出明燃炷？用后來明燃炷？” 
　　須菩提言：“非初頭明燃炷，亦不離初頭明燃炷，亦非后明燃炷，亦不離后明燃炷。” 
　　佛問須菩提：“云何，如是不？” 
　　須菩提言：“如是，天中天。” 
　　佛言：“菩薩不用初意得阿耨多羅三耶三菩，亦不離初意得，亦不用后意得，亦不離后意得也。” 
　　佛言：“云何，是為得阿惟三佛不？” 
　　須菩提言：“阿惟三佛甚深是因緣。菩薩不用初意得阿耨多羅三耶三菩，亦不離初意得，亦不用后意得，亦不離后意得也。” 
　　佛言：“云何，心前滅，后復生耶？” 
　　須菩提言：“不也。” 
　　佛言：“心初生，可滅不？” 
　　須菩提言：“可滅。” 
　　佛言：“當所滅者，寧可使不滅不？” 
　　須菩提言：“不也。” 
　　佛言：“本無，寧可使住不？” 
　　須菩提言：“欲住本無，當如本無住。” 
　　佛言：“設令在本無中住，寧可使發堅固不？本無，寧有心無心？不離本無，寧有心不？見本無不？作是求為深求不？” 
　　須菩提言：“天中天，作是求，為無所求。何以故？是法了不可得，亦不可見。” 
　　佛言：“菩薩求般若波羅蜜，為求何等？” 
　　須菩提言：“為求空。” 
　　佛言：“設不空，為求何等？” 
　　須菩提言：“為求想。” 
　　佛言：“云何，去想不？” 
　　“不也，是菩薩為不去想。” 
　　須菩提言：“不作是求忘想。何以故？求想盡者，設想滅者，即可滅也，便得阿羅漢。是為菩薩漚和拘舍羅，不滅想得證，向無想隨是教。”  
　　舍利弗謂須菩提：“若有菩薩有三種事，向三昧門，守三昧門：一者、空；二者、無相；三者、無愿。是三者有益于般若波羅蜜，不但晝日益，夜夢中亦當復益。何以故？佛說晝夜夢中等無異。” 
　　須菩提言：“若有菩薩晝日有益于般若波羅蜜，夜夢中亦復有益。” 
　　舍利弗言：“云何若夢中有所作，寧有所得不？” 
　　“佛所說經，如夢中所有。”須菩提言，“夢中所作善，覺大喜為益。夢中所作惡，覺不喜為減。” 
　　舍利弗言：“設于夢中殺人，其心喜，覺以言：‘我殺是人，快乎！’如是云何？” 
　　須菩提言：“不然。爾皆有所因緣，心不空，爾會有所因緣，若見、若聞、若念為因緣，爾故知耳。從是中令人心有所著，令人心無所著，是為不忘，爾皆有所因緣故。” 
　　舍利弗言：“所作皆空耳，何因心有所因緣？” 
　　須菩提言：“想因緣，是故心因緣從是起。” 
　　舍利弗言：“菩薩夢中布施，持是施與作阿耨多羅三耶三菩，如是有施與無？” 
　　須菩提言：“彌勒菩薩近前在，旦暮當補佛處，是故知，當從問。” 
　　舍利佛白彌勒菩薩：“我所問，須菩提言，彌勒菩薩能解之。” 
　　彌勒言：“如我字彌勒，當解乎？當以色、痛癢、思想、生死、識解慧乎？持是身解耶？若空、若色、痛癢、思想、生死、識解慧，色、痛癢、思想、生死、識、空無力，當所解是法了不見也，亦不見當所解者，是法了不見當得阿耨多羅三耶三菩者。” 
　　舍利弗言：“彌勒菩薩所說為得證。” 
　　彌勒言：“不也，我所說法不得證。” 
　　舍利弗便作是念：“彌勒菩薩所入慧甚深。何以故？常行般若波羅蜜以來大久遠矣。”  
　　佛問舍利弗：“云何若自見作阿羅漢時不？” 
　　舍利弗言：“不見也。” 
　　佛言：“如是，菩薩不作是念：‘我受決，是法當于中得阿惟三佛。’亦無有得阿惟三佛者，菩薩作是行，為求般若波羅蜜，終不恐我不得阿惟三佛。隨是法中教，求般若波羅蜜，用是故我無所畏。 
　　“菩薩至大劇難虎狼中時終不畏怖，心念言：‘設有啖食我者，為當布施行檀波羅蜜，近阿耨多羅三耶三菩。愿我后作佛時，令我剎中無有禽獸道。’ 
　　“菩薩至賊中時終不怖懼，設我于中死，心念言：‘我身會當棄捐。正令我為賊所殺，我不當有瞋恚，為具忍辱行羼提波羅蜜，當近阿惟三佛。愿我后得佛時，令我剎中無有盜賊。’ 
　　“菩薩至無水漿中時心不畏怖，自念言：‘人無德使是間無水漿。愿我后得阿惟三佛時，使我剎中皆有水漿，令我剎中人悉得薩蕓若八味水。’ 
　　“菩薩至谷貴中時心不恐怖，自念言：‘我當精進得阿惟三佛，使我剎中終無谷貴，令我剎中人在所愿，所索飲食悉在前，如忉利天上食飲。’ 
　　“菩薩在疾疫中時，心念言：‘我終無恐懼，正使我身死是中，會當行精進得阿惟三佛，令我剎中無有惡歲疾疫者，必當降伏魔官屬。’” 
　　佛言：“菩薩聞是阿耨多羅三耶三菩阿惟三佛，卻后大久遠乃得佛者，心不恐怖。從本際起意學以來用不為久也，譬如人意一轉頃耳。何以故？無有本際故。”  
　　佛說是時，有優婆夷，從坐起前至佛所，為佛作禮，長跪白佛言：“我聞是不恐不怖，必降恐怖之處，索阿耨多羅三耶三菩，得阿惟三佛已當說經。”佛笑，口中金色光出。優婆夷即持金華散佛上，持佛威神，華皆不墮地。 
　　阿難從坐起，更被袈裟，前為佛作禮，長跪問佛言：“佛不妄笑，既笑當有所說。” 
　　佛言：“是怛竭優婆夷，卻后當來世名星宿劫，是中有佛名金華佛，是優婆夷后當棄女人身，更受男子形，卻后當生阿閦佛剎，從阿閦佛剎去復到一佛剎，從一佛剎復生一佛剎，如是無終極。譬如遮迦越王從一觀復游一觀，從生至終足不蹈地，是優婆夷從一佛剎復到一佛剎，未嘗不見佛。” 
　　阿難心念：“如阿閦佛剎諸菩薩會者，是為佛會耳？” 
　　佛知阿難心所念，佛言：“是諸菩薩會者，悉度生死已。是優婆夷后當作金華佛，度不可計阿羅漢令般泥洹。是時，佛剎中無有禽獸、盜賊，無有斷水漿、若谷貴、病疫者，其余惡事悉無有。” 
　　阿難問佛：“是優婆夷從何佛已來作功德？” 
　　佛言：“乃昔提和竭羅佛所作功德，初發意求佛。提和竭羅佛時，亦復持金華散佛上愿言：‘持是功德施與，作阿耨多羅三耶三菩者。’” 
　　佛言：“如我持五華散提和竭羅佛上，即逮得無所從生法樂于中立，授我決言：‘卻后無數劫，若當為釋迦文佛。’是優婆夷，爾時見我從佛授決，其心亦念：‘我亦當授決得阿耨多羅三耶三菩。’如是菩薩受決。” 
　　佛語阿難：“是怛竭優婆夷于提和竭羅佛所，初發起本阿耨多羅三耶三菩阿惟三佛。” 
　　阿難白佛言：“是怛竭優婆夷所求已度。” 
　　佛言：“已度。”  守空品第十七  
　　須菩提白佛言：“菩薩行般若波羅蜜，何等為入空？何等為守空三昧？” 
　　佛言：“菩薩行般若波羅蜜，色、痛癢、思想、生死、識空觀，當作是觀；一心作是觀，不見法；如是不見法，于法中不作證。” 
　　須菩提言：“佛所說不于空中作證，云何菩薩于三昧中住，于空中不得證？” 
　　佛言：“菩薩悉具足念空不得證，作是觀不取證。作是觀觀入處，甫欲向是時不取證，不入三昧，心無所著，是時不失菩薩法本，不中道得證。何以故？本愿悉護薩和薩故，為極慈哀故，自念言：‘我悉具足于功德，是時不取證。’菩薩得般若波羅蜜，獲得極大功德，悉得智慧力。 
　　“譬若人能勇悍卻敵，為人極端正，猛健無所不能，能曉兵法，六十四變皆知習之，為眾人所敬；若有所至處，無不得其力者；有所得者，轉分布與人，其心歡欣。若有他事與父母妻子俱去，過大劇道厄難之中，安隱父母，語其妻子言：‘莫有恐懼，當俱出是難中。’既出得送父母妻子歸鄉里，不逢邪惡到家莫不歡欣者。何以故？用是人勇悍多智慧黠健故。是菩薩行極大慈，心念十方薩和薩，是時持慈心悉施人上。是菩薩過阿羅漢地，出辟支佛地，于三昧中住，悉愍傷薩和薩無所見，于是中不取證，入空中深不作阿羅漢。菩薩作是行時，為行空三昧，向泥洹門不有想，不入空取證。 
　　“譬若飛鳥飛行空中無所觸礙，菩薩行甫欲向空，至空向無想，不墮空中，不墮無想，悉欲具佛諸法。 
　　“譬若工射人射空中，其箭住于空中，后箭中前箭，各各復射，后箭各各中前箭，其人射欲令前箭墮爾乃墮。菩薩行般若波羅蜜，為漚和拘舍羅所護，自于其地不中道取證墮阿羅漢、辟支佛地，持是功德逮得阿耨多羅三耶三菩，功德盛滿便得佛，為菩薩于經本中觀，不中道取證。” 
　　須菩提白佛言：“菩薩謙苦作是學，不中道取證。” 
　　佛言：“是菩薩悉為護薩和薩，守空三昧向泥洹門，心念分別。何等為分別？守空三昧、無相三昧、無愿三昧，是為分別漚和拘舍羅，使是菩薩不中道取證。何以故？漚和拘舍羅護之故。故心念一切薩和薩，持是所念故，得漚和拘舍羅，不中道取證。 
　　“若菩薩深入觀守空三昧向泥洹門、無想三昧向泥洹門、無愿三昧向泥洹門，用是故，分別久遠已來人所因緣想中，求得阿耨多羅三耶三菩為說經，當使遠是因緣，守空三昧、守無想三昧、守無愿三昧向泥洹門，皆不中道取證。菩薩如是念：‘久遠人呼常有想，常有安想，常有我想，常有好想各各。本我作阿耨多羅三耶三菩時，用人故為說經，使斷有想，有安想、有我想、有好想悉斷求。’云何斷？是常無常，是樂皆苦，是身非身，是好皆丑。菩薩自心念：‘為得漚和拘舍羅，守空、守無想、守無愿三昧向泥洹門，不中道取證。’若有菩薩心念：‘人發遠已來，求因緣，求想，求欲，求聚想，求空想，求是想，皆現在。’菩薩言：‘我一切欲使世間無有是。’用是念人故，得漚和拘舍羅，是法觀空、想、愿、識，無所從生齊限。是菩薩不中道取證，法當作是知。 
　　“云何菩薩求般若波羅蜜？當曉習于法中，心當何緣求，心當云何入，守空三昧、守無相三昧、守無愿三昧向泥洹門，皆不中道取證。守無識三昧，守無所從生三昧，是菩薩不得決故，守空三昧、無相三昧、無愿三昧、無識三昧、無所從生三昧，念是三昧，竟有來問者，不即持不可計心為解者，知是非阿惟越致菩薩。何以故？阿惟越致心無央數悉知，用是比，行不具足，知是菩薩未得阿惟越致。” 
　　須菩提白佛言：“若有菩薩能解是者，便為阿惟越致。” 
　　佛言：“聞深般若波羅蜜，若不聞，能解者，即是阿惟越致。” 
　　須菩提言：“不可計人求菩薩道，少有能解者。” 
　　佛言：“能解者以受決，以于是功德中極姝。所知法者，阿羅漢、辟支佛所不能及，諸天、阿須倫、龍、鬼、神所不及，是為阿惟越致相。”  
道行般若波羅蜜經卷第七 遠離品第十八  
　　佛言：“復次，須菩提，夢中菩薩摩訶薩不入阿羅漢地，不入辟支佛地，不樂索其中，亦不教他人入其中，心亦不念般若中諸法，夢中視般若中為證，心悉常在佛。如是，須菩提，阿惟越致菩薩摩訶薩，當知是阿惟越致相。 
　　“復次，須菩提，菩薩摩訶薩夢中，與若干百弟子共會在中央坐，不可數千弟子、不可數百千弟子共會在中央坐說經，與比丘僧相隨最在前頭，怛薩阿竭阿羅訶三耶三佛說經悉見亦復是。須菩提，阿惟越致菩薩摩訶薩，當知是阿惟越致相。 
　　“復次，須菩提，菩薩摩訶薩夢中在極高虛空中坐，為比丘僧說經，還自見七尺光，自在所變化，于余處所作，為如佛說經，菩薩摩訶薩于夢中作是亦復是。須菩提，阿惟越致菩薩摩訶薩，當知是阿惟越致相。 
　　“復次，須菩提，菩薩摩訶薩夢中不恐不怖、不難不畏，夢中若見郡縣其中兵起展轉相攻，若火起，若見虎、狼、師子及余獸，若見斷人頭者，如是余變化大勤苦者，多困窮者，饑者、渴者，都以厄難，悉作是見，其心不恐不怖、不驚不搖于夢中見，以覺即起坐，作是念：‘如夢中所見，都是三處，我作佛時悉為說經遍教亦復是。’須菩提，阿惟越致菩薩摩訶薩，當知是阿惟越致相。 
　　“復次，須菩提，何從知是菩薩摩訶薩得阿耨多羅三耶三菩成作佛時，其境內一切無有惡心？是時，須菩提，菩薩摩訶薩夢中若見畜生相啖、人民疾疫時，其心稍稍生逮得是愿，作是念：‘我會當作佛，如我作佛時，使我界中一切無有惡。’用是故知亦復是。須菩提，阿惟越致菩薩摩訶薩，當知阿惟越致相，諸惡悉除賜亦復是，須菩提，阿惟越致相。 
　　“復次，須菩提，是菩薩摩訶薩于夢中覺已，若見城郭火起時，便作是念：‘我于夢中所見，用是比，用是相，見不怖。’用是比，用是相，行具足，菩薩摩訶薩如是，是為阿惟越致相。持是比，持是相，行具足，是為阿惟越致菩薩摩訶薩。 
　　“‘今我審應、審至、審是所向者當無異，今是城郭火起，用我故，悉當滅，悉當消，悉當去不復現。’” 
　　佛言：“假令火賜滅已，賜消已，賜去已，知是，須菩提，菩薩摩訶薩受決已，過去怛薩阿竭阿羅訶三耶三佛授阿耨多羅三耶三菩，知是阿惟越致相。 
　　“假令火不滅，不消不去，知是菩薩摩訶薩未受決。設火神燒一舍置一舍，復越燒一里置一里，知是，須菩提，其家人前世時斷經故所致。是輩之人所作宿命悉自見，宿命所作惡于是悉除賜，從是以來斷經余殃悉盡，是宿命惡悉消。如是，須菩提，知是菩薩摩訶薩，未得阿惟越致阿耨多羅三耶三菩。 
　　“復次，須菩提，用是比，用是相，行具足，菩薩摩訶薩當作是視，持是比，持是相，當為說令知之。或時，須菩提，若男子、女人為鬼神所下，若為所持，是彼菩薩作是念：‘或我受決，如過去怛薩阿竭阿羅訶三耶三佛授我阿耨多羅三耶三菩阿惟三佛。是阿耨多羅三耶三菩，所念悉凈潔故，設我當作阿耨多羅三耶三菩阿惟三佛，所念皆凈潔。是阿耨多羅三耶三菩，卻阿羅漢心，卻辟支佛心。設卻阿羅漢心已，設卻辟支佛心已，阿耨多羅三耶三菩會當作佛，不得不作佛。阿耨多羅三耶三菩當作佛者，十方阿僧祇剎現在諸佛，無不知者，無不見者，無不證者，今怛薩阿竭阿羅訶三耶三佛，悉知我所識念。我審當作阿耨多羅三耶三菩阿惟三佛，審如我所語，審如我所為，審如我所言，是鬼神當用我故去。’便告言：‘是男子、女人，何等鬼神所取持乎？’鬼神即為去。設是不去者，是菩薩摩訶薩說是時，當知，須菩提，是菩薩摩訶薩未受決，過去怛薩阿竭阿羅訶三耶三佛不授阿耨多羅三耶三菩。” 
　　佛語須菩提：“其人審至誠者，弊魔往到是菩薩摩訶薩前住，作是語言：‘若本作是住，若本字某，若以受決。’欲以亂之。是菩薩當說是語：‘時我是真者，鬼神當隨我語。我審受決，為阿耨多羅三耶三菩，審如我至誠者，是鬼神即當去。’是弊魔便作是念：‘我當使鬼神去。’何以故？弊魔極尊有威神，鬼神不敢當。魔作是念，鬼神用魔威神故便舍去。如是，菩薩作是念：‘用我威神故，鬼神即去耳。’” 
　　佛言：“不知用魔威神故去也，是彼菩薩摩訶薩以自謂審然，便自貢高，輕易人，形笑人，無所錄，語人言：‘我于過去怛薩阿竭阿羅訶三耶三佛所受決已，其余人悉未受決。’用是故，自可自貢高，反瞋恚起恚怒，稍稍增多，則離薩蕓若大遠，失阿耨多羅三耶三菩智。是輩菩薩無有漚和拘舍羅，瞋怒更生，起是兩地，當墮阿羅漢地，若墮辟支佛道地。是輩，須菩提，持不成，是菩薩摩訶薩當覺知魔為。舍善知識去，亦不與善知識語，亦不與善知識從事，亦不錄善知識，用是故，知為魔所固。如是，須菩提，菩薩摩訶薩當知魔為。何以故？當覺是事，知魔來在菩薩前。 
　　“魔時時變服，往作是語言：過去怛薩阿竭阿羅訶三耶三佛授若受阿耨多羅三耶三菩，若本字某，若母字某，若父字某，若兄字某，若姊字某，若弟字某，若親厚字某，若知識字某，若父母兄字某，若七世祖父母字某，若母外家字某，若父外家字某；若在某城生，若在某國生，若在某郡生，若在某縣生，若在某鄉生；若常軟語，若今作是語，若乃前世時，亦復作是軟語。或時高才，便復隨形言：‘若前世時亦復高明’。或見自字，或見乞食，或時一處飯，或時就飯者，或時先啖果菜卻食飯，或時在丘墓間，或時路靖，或時在樹間止，或時有受請者，或時不受請，或時少多取足，或時麻油不涂身，或時語聲好，或時巧談語，魔見如是因依詭言：‘若前世時亦復巧談語如是，若前世時施行法亦復如是。何以故？若前世時凈潔行今還得，若前世時行凈潔故，功德所致，今若還是功德耳；若前世時某家子，若種姓亦復字某，前世有是行，若今世亦復凈潔得是。’彼菩薩心便作是念想：‘我得無爾乎？’是弊魔便復作是語言：‘若以受決阿惟越致，過去怛薩阿竭阿羅訶三耶三佛，若授決已，用是故，若得凈潔。’” 
　　佛語須菩提：“我所說阿惟越致菩薩摩訶薩，持是比，持是相，持是行用占之。我所說者，不具足得反自用是，當知是菩薩輩終不成就，當知為魔所壞。何以故？用是比，用是相，阿惟越致菩薩摩訶薩知是了不得。用魔說其功德故，說其字故，是輩菩薩摩訶薩聞魔所語，心歡欣自謂審然，便行形調人，輕易同學人，自貢高。彼菩薩用受是字故，便失其本行墮魔羅網。 
　　“復次，須菩提，用受是字故，菩薩摩訶薩不覺魔為，反自呼得阿耨多羅三耶三菩，魔復作是語言：‘若當作阿耨多羅三耶三菩，若作佛時當字某。’是菩薩聞是字，心中作是念：‘我得無然乎？我亦先時念如是，我本作是生意，以我本作是念已。’” 
　　佛言：“是菩薩如是于智中少，是菩薩無有漚和拘舍羅，反作是念：‘是所言我字當作佛時，亦如我先時所念，我定當作阿耨多羅三耶三菩字如是。’” 
　　佛言：“如魔所教，若魔天共作，是比丘為魔所迷。” 
　　佛語須菩提：“我所署菩薩，用是比，用是相，我不教令作是為，我所教了不得。忘是比，失是相，反用是字故自意念‘我是阿惟越致’，便輕余菩薩，用是輕易故離佛，遠離薩蕓若，遠離阿耨多羅三耶三菩智，遠是漚和拘舍羅忘已，般若波羅蜜忘已，忘善知識已，更得惡知識，是菩薩會墮阿羅漢、辟支佛道中。若后大久遠勤苦能復求佛者，用般若波羅蜜恩故，當復得阿耨多羅三耶三菩自致作佛。” 
　　佛言：“爾時，發意受是字時，不即覺，不即改，不即悔，如是當墮阿羅漢、辟支佛道。” 
　　佛言：“若有比丘教重禁四事法，若復他事所犯毀是禁，不復成沙門，不復為佛子。是壞菩薩輩，罪過于比丘四事法。是菩薩言：‘我于某國、某郡、某縣、某鄉生。’作是意生念時，其罪最重，當作是知。置是四事重法，是為五逆惡，當意生是念時，其罪重。是菩薩用受其字故，意信生是念故，其罪大，當作是知。如是，須菩提，用是字故，為魔入深罪。 
　　“復次，須菩提，遠離之德，菩薩摩訶薩，弊魔復往作是語言：‘遠離法正當爾，怛薩阿竭阿羅訶三耶三佛所稱譽。’” 
　　佛語須菩提：“我不作是說遠離，教菩薩摩訶薩，于獨處止，于樹間止，于閑處止。” 
　　須菩提白佛言：“云何，天中天，菩薩摩訶薩遠離何所？復有異遠離乎？亦不于獨處止，亦不于樹間止，亦不于閑處止，何等為異遠離？” 
　　佛語須菩提：“正使各各有阿羅漢隨是行念，各各有辟支佛隨是行念。 
　　“各各有菩薩摩訶薩城外行遠離，各各行菩薩摩訶薩一切惡不得犯，各各行菩薩摩訶薩若當于獨處止，若于樹間止，若于閑處止，了了行菩薩摩訶薩，是遠離法我樂使作是行，不使遠行絕無人處于中也。菩薩摩訶薩持是遠離，當晝夜行，當了了行。是故，菩薩摩訶薩遠離于城傍行，持是比菩薩摩訶薩當各各行，若于獨處止，若于樹間止，若于閑處止各各行菩薩摩訶薩，我所說遠離法如是。 
　　“爾時，弊魔當往教行遠離法語言：‘若當于獨處止，若于樹間止，若于閑處止，當作是行。’是菩薩隨魔教便亡遠離法。魔語言：‘道等取阿羅漢法，作是念無有異，當隨是行。辟支佛道，作是念無有異，亦當隨是行。菩薩道，作是念無有異，亦當隨是行。般若波羅蜜難了知入中，若當作是行，舍般若波羅蜜。’” 
　　佛言：“是菩薩所愿未得反隨其行，于法中未了知。是菩薩摩訶薩反自用是，當輕易余菩薩，自念：‘誰能過我者。’輕易城傍行菩薩。城傍行菩薩，了了凈潔，心無所念，不入阿羅漢法中住，不入辟支佛法中住，所有惡心不受，禪悅棄定于三昧中悉逮得，所愿悉具足度。” 
　　佛言：“是無有漚和拘舍羅菩薩，正使于百千踰旬空澤中，在其中行，禽獸所不至處，賊所不至處，羅剎所不至處，在彼間止，若百歲、若百千歲、若百千萬歲正使復過是，不知是遠離法，會無所益。是遠離菩薩不具足自念自用，悉得以了不自知為忘也，自用在遠離中立，是為兩舌耳，不得遠離也。我不喜是菩薩心爾也，我所道遠離菩薩摩訶薩不爾也。是所遠離不具足知，于是遠離中了不得，如是為忘遠離耳。 
　　“如是弊魔便往飛在虛空中立，作是語：‘善哉！善男子，是真遠離法，怛薩阿竭阿羅訶三耶三佛所說，正當隨是遠離行，如是疾得阿耨多羅三耶三菩阿惟三佛。’是菩薩聞是語喜，便從遠離起去，往到城傍遠離菩薩所——是菩薩比丘成就有德人也，反往輕言：‘若所行法非也。’” 
　　佛言：“如是諸仁者中，有了了隨行菩薩摩訶薩反呼非，中有反行反呼是，不當敬者而敬之，當所敬者反瞋向。語是菩薩言：‘我行遠離，有飛人來語我言：“善哉！善哉！若審是遠離法，正當隨是行，用是故，我來相語耳。今若當隨我所行，如我所行無有比。若有城傍行，誰當來語若？誰當來告若？善哉！”’” 
　　佛言：“是菩薩有德之人，而反輕如是。須菩提，菩薩當作是知，如擔死人種無所復中直，反呼是菩薩有短，是為菩薩怨家，是為厭菩薩，以是為天上天下之大賊也。正使如沙門被服，亦復是賊無異也。于菩薩有德人中，亦復是賊也。是曹輩，須菩提，不當與共從事也，不當與共語言也，亦不當恭敬視也。何以故？多瞋怒起敗人好心，是輩人也，當作是知。 
　　“何所，須菩提，菩薩摩訶薩不舍薩蕓若，不置阿耨多羅三耶三菩？是所菩薩摩訶薩不舍薩蕓若故，是阿耨多羅三耶三菩阿惟三佛，為一切護薩和薩。是彼壞菩薩輩，不當與從事，不當敬，不當與會。所當護法，當自堅持，常當急持凈潔心立，心所狎習常當諦持，常當正心，常當怖畏勤苦處，無得入其中，無得入三處。是彼壞菩薩輩所在彼處，常當持慈心向，常當哀之令安隱，愍傷之，慈念之，常當自護自念：‘使我無得生是惡心，一切使我心無瑕穢。我設有是不善，疾使我棄。’如是，須菩提，菩薩摩訶薩所有行極上，當作是知。  善知識品第十九  
　　“復次，須菩提，菩薩摩訶薩在事欲得阿耨多羅三耶三菩阿惟三佛，是彼當與善知識從事恭敬承事。” 
　　須菩提問佛：“菩薩摩訶薩善知識，當何以知之？” 
　　佛語須菩提：“佛天中天是菩薩摩訶薩善知識；若有說般若波羅蜜者，教人入是經中，是菩薩摩訶薩善知識；六波羅蜜，是菩薩摩訶薩善知識。 
　　“當作是知，六波羅蜜是舍怛羅，六波羅蜜是道，六波羅蜜是護，六波羅蜜是一，六波羅蜜是將。過去怛薩阿竭阿羅訶三耶三佛，皆從六波羅蜜出；甫當來怛薩阿竭阿羅訶三耶三佛，皆從六波羅蜜出；今現在十方阿僧祇剎，怛薩阿竭阿羅訶三耶三佛，亦皆從六波羅蜜出成薩蕓若。皆于四事中取道，用四事護薩和薩。何等四事？一者、布施于人，二者、歡樂于人，三者、饒益于人；四者、等與，是為四。如是，須菩提，菩薩摩訶薩是故為舍怛羅，是故為母，是故為父，是故為舍，是故為臺，是故為度，是故為自歸，是故為導，是故為六波羅蜜，是故為薩和薩之度。 
　　“何因菩薩摩訶薩學六波羅蜜？用無有極處人民故，悉欲斷其根，是菩薩摩訶薩皆于般若波羅蜜中學。” 
　　須菩提問佛：“何所是般若波羅蜜相？” 
　　佛語須菩提：“無所掛礙是般若波羅蜜相。” 
　　須菩提言：“是所相得般若波羅蜜，如是相得諸法。” 
　　佛言：“如是，須菩提，無所有相得般若波羅蜜，是所相得諸法。何以故？須菩提，諸法各各異，諸法各各虛空。如是，須菩提，是所相各各虛空，是為般若波羅蜜相，諸法各各虛空。如是，須菩提，是所相、般若波羅蜜各各虛空，隨是相諸法各各虛空。” 
　　須菩提問佛：“正使，天中天，諸法各各虛空，何緣人民欲生無有盡時，各各無有減時，各各無有盡處時，虛空無有增時，虛空無有息時，各各虛空無有阿耨多羅三耶三菩阿惟三佛，不從是中各各虛空是法不得阿耨多羅三耶三菩阿惟三佛？云何，天中天，是法當何以知決？” 
　　佛語須菩提：“爾須菩提，晝夜人民欲得是因，致是，作是求。” 
　　須菩提言：“如是，天中天，晝夜人民欲得是因，致是，作是求。” 
　　佛言：“云何，須菩提，若見我欲得是空不？” 
　　須菩提言：“不也，天中天。” 
　　佛言：“如是不，須菩提，自作是得是空不？” 
　　須菩提言：“如是，天中天，空。” 
　　佛言：“云何，須菩提，但用是故，欲得是因，致是，人民用是故勤苦，無有解已時？” 
　　須菩提言：“如天中天，極安隱人民，欲得是因，致是，勤苦無有休息時。” 
　　佛言：“如是，須菩提，人民所欲故便著，當作是知，人民所生本從是生，從是中無可取，無可取者不作是得，是了無所有。如是，須菩提，無有減盡時，從是中了無有生增益者，作是曉知，是為菩薩摩訶薩行般若波羅蜜。” 
　　須菩提白佛言：“作是曉知者，菩薩摩訶薩為不求色，不求痛癢、思想、生死、識。作是曉知，行般若波羅蜜菩薩摩訶薩，為悉等行，諸阿羅漢、諸辟支佛所不能及。有德之人所行道，是彼極過上，是所得愛無有能逮者。是菩薩摩訶薩當作是念：‘得般若波羅蜜已，當作是行。’菩薩摩訶薩晝夜行，疾近阿耨多羅三耶三菩阿惟三佛。” 
　　佛言：“云何，須菩提，閻浮利人民及四面蜎飛蠕動悉令作人，各各得人道已，皆令求阿耨多羅三耶三菩，以發意索佛道，各各盡壽作布施，持是布施施與作阿耨多羅三耶三菩。于須菩提意云何？是菩薩摩訶薩作是布施，其福寧多不？” 
　　須菩提言：“甚多，甚多，天中天。” 
　　佛言：“不如是菩薩摩訶薩得般若波羅蜜已守一日。正使最后守一日，如般若波羅蜜中教，作是念行，其福過彼上。或時菩薩摩訶薩得般若波羅蜜已，如是法作是念，行是都盧于眾中極尊。何以故？其余人無有能及是慈者，舍諸佛，是菩薩摩訶薩無有與等者。是善男子深入智中，曉了是智悉具足，悉見世間勤苦者。爾時極大愍傷，念眼徹視見不可計人民，悉具足無有懈時，用不懈故得是行。當爾時極大感念，悉念薩和薩，不用是相住，亦不用余住是所。 
　　“須菩提，菩薩摩訶薩其智極大明，雖未作阿耨多羅三耶三菩，明如是，隨是行，一切剎土皆共尊舉，正上阿耨多羅三耶三菩終不還。若受人衣被、飲食、床臥具、醫藥悉具足，是般若波羅蜜者，心在其中立，所受施悉除去近薩蕓若。如是，須菩提，菩薩摩訶薩所啖無有罪益，于薩和薩悉示道徑，無有邊，無有極處，悉明照諸在牢獄中者，悉欲度脫薩和薩，悉欲示眼。是般若波羅蜜中法，當念行，當隨是教。用是念行，是般若波羅蜜有入中者，不動行，不搖行。何以故？隨是不動搖行莫念想，莫得作異念持短入般若波羅蜜中，當作是行，晝夜入般若波羅蜜中莫懈止。 
　　“譬若，須菩提，男子得摩尼珠，前時未得，卻后得是摩尼珠，歡欣踴躍，得是摩尼珠已，卻后復亡之，用是故大愁毒，坐起憂念想如亡七寶，作是念：‘云何我直亡是珍寶？’如是，須菩提，菩薩摩訶薩欲索珍寶者，常當堅持心無得失薩蕓若，常當入是中念。” 
　　須菩提白佛言：“設使所念用身亡乎？云何菩薩摩訶薩念薩蕓若不亡？” 
　　佛語須菩提：“設是菩薩摩訶薩作是知無為，不失般若波羅蜜。何以故？須菩提，般若波羅蜜虛空，是般若波羅蜜亦不增亦不減。” 
　　須菩提言：“是般若波羅蜜虛空，云何生菩薩摩訶薩般若波羅蜜成就其行，近阿耨多羅三耶三菩？” 
　　佛言：“不也，須菩提，菩薩摩訶薩亦不增亦不減。正使，須菩提，是經中說時，菩薩摩訶薩聞是亦不恐亦不怖，當作是知，是善男子則為行般若波羅蜜。” 
　　須菩提白佛言：“如是般若波羅蜜為空行乎不？” 
　　“須菩提，有離般若波羅蜜行得不？須菩提，空行不？須菩提，離空行不？須菩提，敗色行不？須菩提，敗痛癢、思想、生死、識行不？須菩提，離色頗所有行不？須菩提，離痛癢、思想、生死、識頗所有行不？” 
　　須菩提言：“云何，天中天，行般若波羅蜜？” 
　　佛言：“云何，須菩提，見是法不？何所法行般若波羅蜜？” 
　　須菩提言：“不見也，天中天。” 
　　佛言：“云何，須菩提，遍見不？是般若波羅蜜，何所菩薩摩訶薩行？” 
　　須菩提言：“不見也，天中天。” 
　　佛言：“設使，須菩提，遍見不，是菩薩摩訶薩行般若波羅蜜？” 
　　須菩提言：“不見也，天中天。” 
　　佛言：“設使，須菩提，不遍見法，有所生處不？” 
　　須菩提言：“不見也，天中天。” 
　　佛語須菩提：“是菩薩摩訶薩逮無所從生法樂，如是樂悉具足，無所從生受決阿耨多羅三耶三菩，是怛薩阿竭阿羅訶三耶三佛所至處，無所復畏，悉作是護。菩薩摩訶薩作是求，作是行，作是力，為逮佛慧、極大慧、自在慧、薩蕓若慧、怛薩阿竭慧。設是不得佛，佛語為有異。” 
　　須菩提白佛言：“設使諸法無所從生受決阿耨多羅三耶三菩。” 
　　佛語須菩提：“不也。” 
　　須菩提白佛言：“云何菩薩摩訶薩得阿耨多羅三耶三菩？” 
　　佛語須菩提：“見不，所當受決阿耨多羅三耶三菩？” 
　　須菩提言：“我不見法當作阿耨多羅三耶三菩。” 
　　佛言：“如是，須菩提，如是諸法，無所從中得，菩薩不作是念，持是法當受決不受決。”  釋提桓因品第二十  
　　釋提桓因于眾中白佛言：“甚深般若波羅蜜，難了，難知！是人民功德不小，聞是深般若波羅蜜書者、持者、學者。” 
　　佛語釋提桓因：“云何，拘翼，閻浮利人民，是都盧皆持十戒悉具足，其功德寧多不？持是功德百倍、千倍、萬倍、億萬倍、巨億萬倍，不如是善男子、善女人聞是般若波羅蜜書持學者。” 
　　時，坐中有一異比丘語釋提桓因：“出拘翼上去已，是善男子、善女人功德乎？” 
　　釋提桓因報是比丘言：“持心一反念，出我上去已，何況聞般若波羅蜜書持學者！聞般若波羅蜜以隨是法，隨是法教作是立，都盧出諸天、阿須倫、世間人民上，都盧于諸天、阿須倫、世間人民中極尊。 
　　“菩薩摩訶薩行般若波羅蜜，不獨過諸天、阿須倫、世間人民上也，乃至須陀洹、斯陀含、阿那含、阿羅漢、辟支佛都復過是上。 
　　“菩薩摩訶薩行般若波羅蜜，不獨過阿羅漢、辟支佛上也，亦復至菩薩行檀波羅蜜，設無般若波羅蜜，無漚和拘舍羅，亦復過是上。 
　　“不獨過檀波羅蜜，亦復乃至尸波羅蜜、羼提波羅蜜、惟逮波羅蜜、禪波羅蜜，菩薩摩訶薩失般若波羅蜜，失漚和拘舍羅，亦復過是上去。 
　　“菩薩摩訶薩行般若波羅蜜，正使菩薩摩訶薩狎習般若波羅蜜中行，都盧合會諸天、諸阿須倫、諸世間人民，終不得勝是菩薩摩訶薩。 
　　“行般若波羅蜜菩薩摩訶薩，如中所狎習般若波羅蜜，作是堅持，是菩薩摩訶薩疾近薩蕓若，是菩薩摩訶薩離怛薩阿竭名不遠，是菩薩摩訶薩如是護離佛坐不遠，是菩薩摩訶薩所有懈怠不復生，是菩薩摩訶薩作是學為學佛，不學阿羅漢法，不學辟支佛法。當作是學菩薩摩訶薩，四天王當作問訊言：‘疾學是，四部弟子當作所度，當于佛座上坐作阿耨多羅三耶三菩。’作是學菩薩摩訶薩，四天王常自往問訊，何況余天子！怛薩阿竭阿羅訶三耶三佛當念。菩薩摩訶薩行般若波羅蜜，當作是行。菩薩摩訶薩般若波羅蜜，或時世間所有勤苦之疾，是身了無有怨，是為菩薩摩訶薩般若波羅蜜。”  
　　阿難作是念：“是釋提桓因自持智說耶？持佛威神說乎？” 
　　釋提桓因知阿難心所念，語阿難言：“持佛威神，我所說乎。” 
　　佛言：“如是，阿難，持佛威神，釋提桓因所說乎正是中。阿難，或時菩薩摩訶薩，深念般若波羅蜜，行般若波羅蜜行，學般若波羅蜜，當是時三千大千國土中弊魔，一切心中皆愁毒，欲共壞亂是菩薩摩訶薩，自共議言：‘當何以使是菩薩便中道取證阿羅漢、辟支佛道，莫使成作佛？’”  
道行般若波羅蜜經卷第八 貢高品第二十一  
　　佛語阿難：“菩薩隨時欲學般若波羅蜜，隨法欲行般若波羅蜜，是時一佛界中魔，各各驚自念言：‘欲使菩薩中道得阿羅漢果，莫疾使得阿耨多羅三耶三菩、疾使得佛。 
　　“復次，阿難，弊魔愁毒為憂，見菩薩習行于般若波羅蜜。 
　　“復次，阿難，是時諸弊魔四面放火風，恐怖是菩薩，若令畏懼，衣毛當起，使心一反亂念轉復。” 
　　佛語阿難：“魔不遍行亂菩薩，若有行亂者，有不行亂者。” 
　　阿難白佛言：“何等菩薩為魔所亂？” 
　　佛語阿難：“若有菩薩聞深般若波羅蜜不樂者，弊魔便行往壞。 
　　“復次，阿難，若有菩薩聞深般若波羅蜜心狐疑者，自念：‘若有無有耶？’如是，阿難，菩薩為弊魔所得便。 
　　“復次，阿難，若有菩薩遠離于善師，是菩薩所聞般若波羅蜜深事，不欲聞也，亦不了也，亦不知也，何因守般若波羅蜜，用是故，阿難，是菩薩弊魔所得便者。 
　　“復次，阿難，若有菩薩與惡師從事，用是故，弊魔得菩薩便，是菩薩言：‘正是我所喜師也，當成我所愿，余多有菩薩非我善厚也。’用是故，弊魔便復得菩薩。 
　　“復次，阿難，聞是深般若波羅蜜時，教余菩薩：‘用是為學，用是為寫，我尚不了其事，汝能了耶？’若有時菩薩與異菩薩，轉相輕易言：‘我所行是也，汝所行非也。’爾時，諸弊魔歡欣踴躍，是時弊魔便作異被服像來，嘆菩薩言：‘汝于某國生，某種姓家。’是菩薩聞是語，便輕易余成就不貢高菩薩。是貢高菩薩功德薄少，無阿惟越致相也。是菩薩于阿惟越致中功德少，自貢高輕余菩薩言：‘卿不及我所行。’用是故，弊魔大歡欣言：‘今泥犁、禽獸、薜荔墮者不少。’弊魔當復增其念，所語所說，多有信用者，聞之者無不隨其言者。作是學者瞋恚益增，心所作為顛倒，用是故身口心所作為輙反，用是故其人在泥犁、禽獸、薜荔中罪益增，用是故弊魔大歡欣踴躍無有極。若求菩薩道家，與求羅漢道人共諍，爾時，弊魔自念：‘菩薩離薩蕓若遠離，遠亦不大遠。’菩薩又與菩薩共諍，爾時，弊魔念言：‘兩離佛遠。’” 
　　佛語阿難：“未得阿惟越致菩薩，與阿惟越致菩薩共諍，罵詈阿惟越致菩薩。是菩薩罵以隨心所念轉懷怨恨，心一轉念輙卻一劫。菩薩雖有是惡念，不舍薩蕓若，卻無數劫極，甫當更復從發意起。” 
　　阿難白佛言：“心所念惡，寧可得中悔不？當乃卻就爾所劫乎？” 
　　佛語阿難：“于我法中，廣大極，可得悔。” 
　　佛語阿難：“若有菩薩念惡有恨，自歡欣復語他人，是人不可復使悔也。若有菩薩若罵詈瞋恨自念：‘咄！我所作無狀，后終不敢復作是。’復自考責：‘人道難得，用是故，悉當忍于人，何況乃當與人共諍言乎？我當為十方人作橋，令悉蹈我上度去。我有是意，寧當復與人共諍耶？住立當如聾羊，諸惡悉當忍，諸惡心不當犯。我作佛時，悉當安十方人得般泥洹。我不復與人共諍瞋恚于人為用羅漢道故。’” 
　　阿難白佛言：“菩薩菩薩自相與共止，法當云何？” 
　　佛語阿難：“菩薩菩薩轉相視，當如視佛，心念言：‘共一師，共一船，共一道，是所學，我亦當學。如是，若有余菩薩欲喜學羅漢、辟支佛道，若與從事，設有是人者，我不與從事。其有世世欲求佛道者，當與相隨。’如是學，為共一法學。”  學品第二十二  
　　須菩提白佛言：“菩薩學無常為學薩蕓若，學無所生為學薩蕓若，學去離淫為學薩蕓若，學滅為學薩蕓若。” 
　　佛語須菩提：“汝所問，學無常為學薩蕓若者。于須菩提意云何？是怛薩阿竭本無，隨因緣得怛薩阿竭本無字，寧有盡時不？” 
　　須菩提白佛言：“不。” 
　　佛語須菩提：“為學薩蕓若，如是學為學般若波羅蜜，如是學為學怛薩阿竭陀，為學力，為學無所畏，為學諸佛法。菩薩學如是者，悉行諸學法。菩薩摩訶薩作是學，魔及魔官屬不能中道壞。菩薩如是學，為疾得阿惟越致。菩薩如是學者，為疾近佛樹下坐。菩薩如是學，為悉學佛道。菩薩如是學，為習法也。菩薩如是學，為極大慈哀，如是為學等心。菩薩學如是，三合十二法輪為轉。菩薩學如是，為學度滅十方天下人。菩薩學如是，為學甘露法門。” 
　　佛語須菩提：“不懈怠人乃能學是。作是學，為學十方天下人道。菩薩學如是者，不入泥犁、禽獸、薛荔中。菩薩學如是終不生邊地，如是學不復生愚癡貧窮中，如是學不復盲聾喑啞歐，如是學為不毀十戒也，如是學為不隨解除卜問也，如是學遠離不持戒人也。菩薩如是學，不愿生尼惟先天上。何以故？菩薩有漚和拘舍羅故。般若波羅蜜何等漚和拘舍羅？從般若波羅蜜中出漚和拘舍羅，持漚和拘舍羅威神入禪不隨禪法。菩薩學如是，為得凈力，為得無所畏力，為得佛法凈力。” 
　　須菩提白佛言：“佛所有諸法本皆凈，何等為菩薩得法凈？” 
　　佛語須菩提：“菩薩學如是，為學無所得凈法諸法凈。如是，須菩提，菩薩行般若波羅蜜時不悔不厭，是為行般若波羅蜜。未得道者，愚癡不曉是法，不見是事。菩薩用人故常精進，人見我亦當效我精進，用是故，菩薩得力精進無所畏。菩薩作是學，悉知十方天下人心意所念，無能過者。譬如地出金銀，少所處出耳；如是，須菩提，少所人隨般若波羅蜜法教學。譬若，須菩提，少所人索遮迦越羅處，索小國王多；如是，須菩提，少所人隨般若波羅蜜法教學，從是中多索阿羅漢、辟支佛者；有初發意菩薩，少有隨般若波羅蜜教者；既有學般若波羅蜜，少有得阿惟越致者。菩薩當作是念：‘我當力學慕及阿惟越致。’ 
　　“復次，須菩提，行般若波羅蜜，不持瞋恚意向人，不求他人短，心無慳貪，心不毀戒，心不懷恨，心不懈，心不迷亂，心不愚癡。時菩薩學般若波羅蜜時，諸波羅蜜皆悉屬，學般若波羅蜜為照諸波羅蜜，為悉入諸波羅蜜，學般若波羅蜜為具足余波羅蜜。譬如人言‘是我所’便外著十二品，如是，須菩提，菩薩學般若波羅蜜皆悉屬。譬如，須菩提，人死時命盡，身諸根悉滅；如是，須菩提，菩薩學般若波羅蜜，為學諸波羅蜜皆悉屬。菩薩欲學度諸波羅蜜，當學般若波羅蜜。菩薩欲學般若波羅蜜，為學無極。 
　　“于須菩提意云何？一佛界中所有人寧多不？” 
　　須菩提報佛言：“甚多！” 
　　佛言：“若有菩薩供養一佛界中乃爾所人，供養自盡壽命，其福寧多不？” 
　　須菩提白佛言：“甚多！” 
　　佛語須菩提：“不如菩薩守般若波羅蜜如兩指相彈頃。” 
　　佛語須菩提：“般若波羅蜜極尊，用是故疾得佛。如是，須菩提，菩薩欲得阿耨多羅三耶三菩，為十方人中獨尊，終視十方貧窮孤獨者，欲求佛境界者，欲得佛智慧所樂者，欲得如師子獨鳴者，欲得佛處者，悉欲得是者，當學般若波羅蜜。菩薩學般若波羅蜜者，為悉學余法。” 
　　須菩提白佛言：“菩薩為復學阿羅漢法耶？” 
　　佛語須菩提：“雖知阿羅漢法，不樂行，不學阿羅漢所作功德，云何當得也？阿羅漢所行，菩薩悉知，不學，不行，不于中住。菩薩作是學，天上、天下無有能過者，悉過阿羅漢、辟支佛上，如是為近薩蕓若。菩薩作是學，不離般若波羅蜜遠也，為行般若波羅蜜。菩薩作是學，于薩蕓若法中不增不減，離阿羅漢、辟支佛道。菩薩若復作是念：‘持是般若波羅蜜，當得薩蕓若，有小想為不行般若波羅蜜，亦不有般若波羅蜜之相。當持得薩蕓若，亦無念，亦無見，亦無所想，是為行般若波羅蜜。’”  守行品第二十三  
　　是時，釋提桓因在大會中坐，作是念：“菩薩行十方天下人無有能過者，何況自到至佛乎！十方人道難得，既得壽為安隱，有一發意行佛道者難得，何況至心行佛道者乎！欲為十方天下人作導首，是人難得。” 
　　是時，釋提桓因化作文陀羅華，取持散佛上，散已作是說：“行菩薩道者乃向佛道乎！所愿悉成，為近，為悉護作是行者，為悉成佛，諸經法、薩蕓若經法、怛薩阿竭經法悉具足，阿惟越致經法亦爾。” 
　　釋提桓因言：“人有至心索佛，于是法中一反念終不遠。” 
　　釋提桓因言：“我欲使人于法中益念，不厭生死之苦，一切天上天下為苦，用人故悉當忍勤苦之行。心作是念，諸未度者悉當度之，諸未脫者悉當脫之，諸恐怖者悉當安之，諸未般泥洹者悉皆當令般泥洹。” 
　　釋提桓因問佛言：“新發意菩薩勸人助其歡喜，得何等福？隨次第上菩薩，勸人助其歡喜，得何等福？乃至阿惟越致上至阿惟顏，勸人助其歡喜，得何等福？” 
　　佛語釋提桓因：“須彌山稱之尚可知斤兩，從勸助代初發意菩薩歡喜，其福不可量？” 
　　佛語釋提桓因：“一佛境界尚可稱知斤兩，阿阇浮菩薩行勸人助其歡喜，其福無有科限。” 
　　佛語釋提桓因：“一佛境界中諸海所有水，取一發破為百分從中取一分，以一分之發取海水盡，尚可數知幾渧，阿惟越致菩薩行勸人助其歡喜，其福不可數。” 
　　佛語釋提桓因：“阿僧祇佛剎所有境界虛空，持一斛半斛，一斗半斗，一升半升，尚可量空知幾所，阿惟顏菩薩行勸人助其歡喜，其福不可極。” 
　　釋提桓因白佛言：“為魔所亂，聞是不助歡喜；魔官屬人，聞是不助歡喜者；從魔天上來下，聞是不助歡喜者。何以故？若有意索佛者，為壞魔境界也。有發意索佛者，當助其歡喜，是為壞魔境界。心不離佛，不離經，不離比丘僧，如是當助其歡喜。” 
　　佛語釋提桓因：“如釋提桓因所言，助其歡喜者為近佛。用是助歡喜之功德，世世所生處，為人共欲得供養，未嘗有聞惡聲時，不恐當歸三惡道，常生天上在十方常尊。何以故？如是人助菩薩歡喜者，為悉施護十方人。何以故？初發意菩薩稍增自致至佛，成就作佛已，當度脫十方天下人。” 
　　須菩提白佛言：“心譬如幻，何因當得佛？” 
　　佛語須菩提：“于須菩提意云何？汝寧見幻不？” 
　　須菩提言：“不。” 
　　“化幻亦不見，幻心離，化幻離，幻心雖離，是見異法，當得佛道不？” 
　　須菩提白佛言：“不見亦不離化幻、離幻心，亦不見當得佛，亦無法，亦無見，當說何等法耶得不得乎？是法本無遠離，亦本無若得、若不得，本無所生，亦無有作佛者。設無有法，亦不得作佛。” 
　　須菩提白佛言：“設爾般若波羅蜜離本無對法，離本亦無對，亦無證，亦無守，亦無行，亦無有法當有所得。何以故？離般若波羅蜜本無形故。本無遠離，何因當于般若波羅蜜中得佛？佛者，離本無所有，何所本無所有當得佛者？” 
　　佛語須菩提：“如須菩提所言，離本般若波羅蜜無所有，離本薩蕓若無所有。” 
　　佛語須菩提：“雖離般若波羅蜜本，本亦無所從生。須菩提，當作是思惟，深入守是故離本無所有，得作佛。” 
　　佛語須菩提：“雖知離本般若波羅蜜無所有，是為不守般若波羅蜜，不具足行般若波羅蜜者，不得作佛也。” 
　　佛言：“如須菩提所言，不用得般若波羅蜜故得佛也，亦不用離、無離得作佛，亦不可離般若波羅蜜得作佛、不得般若波羅蜜者不得作佛。” 
　　須菩提白佛言：“菩薩行般若波羅蜜甚深難及！” 
　　佛語須菩提：“汝所言，菩薩行般若波羅蜜甚深難及。菩薩所言，勤苦行，深奧之法，不在取泥洹。” 
　　須菩提白佛言：“如是所說事，菩薩不為勤苦行。何以故？亦無有作證者，亦無般若波羅蜜中得證者，亦無有經法得作證者。菩薩聞是，不恐、不怠、不難，是為行般若波羅蜜；雖作是行，亦不見行，是為行般若波羅蜜；雖近佛亦不見，是為行般若波羅蜜；遠離羅漢、辟支佛，亦不見，亦不念，是為行般若波羅蜜。 
　　“譬如空中無念若有近、若有遠。何以故？空本無有形故。行般若波羅蜜，無有離佛遠、離佛近。何以故？般若波羅蜜無有形故。 
　　“譬如幻師作化人，化人不作是念：‘師離我近，觀人離我遠。’何以故？化人無有形故。般若波羅蜜亦如是，不作是念：‘羅漢、辟支佛道離我遠，佛道離我近也。’何以故？般若波羅蜜無有形故。 
　　“譬如影現于水中，不作是念：‘何因影現于水中？’若所有近者不念言近，若遠者亦不念言遠。何以故？影無有形故。般若波羅蜜如是，亦無是念：‘羅漢、辟支佛道為遠耶？佛道為近乎？’何以故？般若波羅蜜無有形故。般若波羅蜜，適無所愛，適無所憎。怛薩阿竭所有，無所著，無所生。般若波羅蜜亦如是，亦無所生，亦無所著。 
　　“譬如怛薩阿竭化作人，不作是念：‘羅漢、辟支佛道離我遠。’亦不言：‘佛道離我近。’何以故？化人無有形故。般若波羅蜜亦不作是念：‘羅漢、辟支佛道離我遠。’亦不念：‘佛道離我近。’何以故？般若波羅蜜無有形故。 
　　“譬如工匠黠師刻作機關木人，若作雜畜木人，不能自起居，因對而搖，木人不作是念言：‘我當動搖、屈伸、低仰，令觀者歡欣。’何以故？木人本無念故。般若波羅蜜亦如是，隨人所行悉各自得之，雖爾般若波羅蜜亦無形，亦無念。 
　　“譬如造作海中大船，所以者何？作欲度賈客。船亦不作是念言：‘我當度人。’何以故？船本無念故。般若波羅蜜亦如是，隨人所行悉各自得之，般若波羅蜜亦無形，亦無念，亦如是。 
　　“譬如曠野之地，萬物、百谷、草木皆生其中，地亦不作是念言：我當生也不生也。般若波羅蜜生諸經法，亦不念言：從中生與不生。何以故？般若波羅蜜本無形故。 
　　“譬如摩尼珠悉出其寶，般若波羅蜜悉出其經法分別教授，雖爾般若波羅蜜亦無念。譬如日照于四天下，其明亦不念言：‘我當悉照。’般若波羅蜜悉照諸經法，雖爾般若波羅蜜亦無念。 
　　“譬如水無所不至，水亦不作是念言：‘我當有所至。’般若波羅蜜悉至諸經法，雖爾般若波羅蜜亦無念。 
　　“譬如風無所不至，風亦不作是念言：‘我當有所至。’般若波羅蜜成就諸經法亦如是，雖爾般若波羅蜜亦無念。 
　　“譬如須彌山巔以忉利天為莊飾，須彌山亦不作是念言：‘我當上治忉利天莊嚴。’般若波羅蜜成就薩蕓若，雖爾般若波羅蜜亦無念。 
　　“譬如大海悉出諸珍琦寶物，海水不作是念言：‘我當從中出珍寶。’般若波羅蜜悉出生諸經法亦如是，雖爾般若波羅蜜亦無念。 
　　“譬如佛出生諸功德，悉覆輩等心加于十方人，般若波羅蜜成就于諸經法亦如是。”  強弱品第二十四  
　　舍利弗問須菩提言：“菩薩摩訶薩行般若波羅蜜，為高行耶？” 
　　須菩提報言：“我從佛所聞事，菩薩摩訶薩行般若波羅蜜為無高行也。” 
　　若干百千愛欲諸天，作是念：“當為十方人發意為菩薩道者作禮。何以故？行般若波羅蜜，不中般泥洹故。如是菩薩為勤苦行，不于是法中墮落取證。” 
　　須菩提語諸天言：“雖不中道墮落取證，是不為勤苦；勤為十方不可計阿僧祇人，被法鎧度令得泥洹，是乃為勤苦之難！是人本無，本無索不可得也。如是菩薩作是念，為欲度人，度十方人為欲度空。何以故？空亦無有遠，亦無有近，亦無所有，用是以菩薩勤苦行，索人本無有，欲度人為度虛空。被德鎧用人故，被德鎧欲過度人，是故菩薩為被德鎧。如佛所說，人無有本，曉知人本無所有，是為度人，菩薩聞是不恐不怖，是為行般若波羅蜜。離人本無人，離色本無色，離痛癢、思想、生死、識本無識，離諸經法本無諸經法，菩薩聞是不恐不懈，是為行般若波羅蜜。” 
　　佛語須菩提：“何因菩薩不恐不懈？” 
　　須菩提白佛言：“本無故不恐，本凈故不懈。何以故？索懈怠本本無，有所因懈亦復無有。菩薩聞說是不懈、不恐、不怖，是則為行般若波羅蜜。菩薩行是時，諸天皆為作禮，諸梵天皆為作禮。” 
　　佛語須菩提：“不但諸天、諸梵天為菩薩作禮，上至阿會亙彼立、阿波摩那、阿會波羅，及上至阿迦膩吒諸天，皆為行般若波羅蜜菩薩作禮。十方不可復計阿僧祇現在諸佛，悉念行般若波羅蜜菩薩，悉共擁護，知是行般若波羅蜜菩薩阿惟越致。 
　　“恒邊沙佛剎其中所有人，悉使為魔，一魔者化如恒邊沙人，悉使為官屬，設使爾所魔各各乃爾所官屬，欲共害行般若波羅蜜菩薩，不能中道壞，不能中道得便。 
　　“菩薩有二事法行般若波羅蜜，魔不能中道使得便。何謂二事？一者、諸經法視皆空，二者、不舍十方人悉護，是為二事。 
　　“菩薩有二事，諸魔不能動。何謂二事？一者、不失本愿，二者、十方諸佛悉護視，是為二事。 
　　“菩薩行般若波羅蜜時，諸天往至菩薩所，問訊深經之事，諸天贊嘆善之：‘今作佛不久，當隨是法教立。’既隨是法教立者，諸有困苦者皆得護，諸未得歸者為得自歸，為人故作法舍，無目者使得黠目。隨是般若波羅蜜法教立者，十方不可復計阿僧祇現在諸佛，悉共擁護行般若波羅蜜者。諸佛各各于其剎四部弟子中，說是菩薩功德，各各贊嘆善之。” 
　　佛語須菩提：“譬若我今贊嘆說羅麟那杖那佛。” 
　　佛復言：“今我剎界中菩薩行般若波羅蜜，十方諸佛今亦贊嘆說行般若波羅蜜菩薩，亦復如是。” 
　　須菩提白佛言：“諸佛悉贊嘆諸菩薩如是耶？” 
　　佛言：“不賜贊嘆。” 
　　佛語須菩提：“有行菩薩道未得阿惟越致者，諸佛亦復贊嘆。” 
　　須菩提復問佛：“何等為行菩薩道為佛所贊嘆？” 
　　佛語須菩提：“有菩薩隨阿閦佛前世為菩薩時所行，及羅麟那杖那佛前世為菩薩時所行，有菩薩隨是教，用是故，十方諸佛贊是菩薩。 
　　“復次，須菩提，菩薩摩訶薩行般若波羅蜜，諸經法信本無所從生；是菩薩尚未得無所從生法樂，于中立信，諸法本空；是菩薩尚未得阿惟越致，信諸經法本無如泥洹；是菩薩尚未得入阿惟越致地，隨是法教立，疾得阿惟越致。有應是法行者，是故十方諸佛共贊嘆是菩薩。菩薩為度阿羅漢道地、辟支佛道地，向佛道地，若有菩薩應般若波羅蜜行者，為諸佛所贊嘆，知是菩薩不久在阿惟越致道地立。 
　　“復次，須菩提，菩薩聞深般若波羅蜜信不狐疑，菩薩作是念：‘如佛所說諦無異。’是菩薩卻后當復于阿閦佛所，聞是般若波羅蜜，及余菩薩所聞亦復爾。作是信般若波羅蜜者，以為在阿惟越致地立。若有聞般若波羅蜜信者，其德甚大不小，何況菩薩隨般若波羅蜜法教立者！隨是法教立者，為疾入薩蕓若！” 
　　須菩提白佛言：“設離本本無法不得，何所法有作佛者？何所法說有說經者？” 
　　佛言：“如須菩提所言，設離本本無法不得，何所法有作佛者？亦無有法說經者。是本無無本，何所有于本無中立無者、有本無、有當得佛者？亦無有本法、有作佛者，本無無有，說經者亦不可得。” 
　　釋提桓因白佛言：“般若波羅蜜甚深！菩薩勤苦行乃自致成佛。何以故？無有字法，無所得在本無中立者，亦無有法當作佛者，亦無有說經者。菩薩聞是不恐不怖、不疑不厭。” 
　　須菩提語釋提桓因言：“如釋提桓因所言，菩薩勤苦聞深般若波羅蜜信不狐疑不厭。” 
　　須菩提報釋提桓因言：“拘翼，諸經法皆空，何所有狐疑厭者？” 
　　釋提桓因語須菩提言：“如須菩提所說，一切為說空事，為悉無所著。譬如射虛空了無所著，須菩提所說經亦如是了無所著。” 
　　釋提桓因白佛言：“如我所說，為隨佛法教耶？為有增減乎？” 
　　佛語釋提桓因：“拘翼，如佛所說法教等無異。如須菩提所說，但說空事。 
　　“須菩提，亦不見般若波羅蜜者，亦不見行般若波羅蜜者，亦不見得佛者，亦不見薩蕓若，亦不見得薩蕓若者，亦不見怛薩阿竭，亦無有得怛薩阿竭者，亦不見無所從生，亦不見無所從生證得之者，亦不見十種力，亦無有索十種力者，亦不見四無所畏，亦不見索四無所畏者，經法本凈亦無所得。須菩提，隨無所得教立。如是，須菩提，隨無所得教立者，是菩薩為行般若波羅蜜。百倍、千倍、萬倍，須菩提，菩薩行般若波羅蜜者，舍置佛道地、眾羅漢、辟支佛道地，不及是菩薩道地。欲為十方天下人持尊，當隨佛法教立如是。”  
　　是時，忉利天上數千萬天持化作文陀羅華散佛上，散已作是說，諸天言：“我曹亦當隨法教立。” 
　　時，坐中百六十比丘，起整衣服為佛作禮，作禮已，各各手中有化文陀羅華，持是華散佛上，散已作是說：“我曹亦當隨法教立。” 
　　是時佛笑，口中出若干色，其明至十方佛剎悉為明，其明還繞佛三匝從頂上入。 
　　阿難從坐起整衣服，為佛作禮，長跪問佛：“佛不妄笑，既笑當有意。” 
　　佛告阿難：“是百六十比丘及諸天，當于是波羅劫中作佛，皆同一字，字漚辰那拘尼摩。作佛時，比丘僧數各各等，壽命亦各各等，其壽各十萬歲，隨次稍稍作佛，作佛時各各盡世雨五色華。”  累教品第二十五  
　　佛語阿難：“作是立者，無有能過菩薩。作是立，為如佛立。作是立，無有為作師者，是為薩蕓若立。欲作是立者，當隨般若波羅蜜教。有應是般若波羅蜜行者，當知是人從人道中來，或從兜術天上來，是人或從人道中聞般若波羅蜜，或從兜術天上聞，或從人道中行，或從兜術陀天上行。何以故？佛般泥洹后，般若波羅蜜若于十方見，若于兜術天上見。 
　　“有行是般若波羅蜜若書者，諸佛悉視護之。是菩薩復轉教人，勸樂合偶，知是菩薩供養若干佛以來，不于羅漢、辟支佛品中作功德；知是菩薩供養若干佛以來，學是般若波羅蜜不恐不怖。若有受般若波羅蜜，若有學，若有持，若有解中事，若有隨，知是菩薩如面見佛無異。是菩薩不止亦不誹謗般若波羅蜜，知是菩薩供養若干佛以來。” 
　　佛語阿難：“若有人于佛所作功德，持用求羅漢、辟支佛，會當得佛無異。若有菩薩摩訶薩行般若波羅蜜，常當遠離羅漢、辟支佛道。” 
　　佛語阿難：“持是般若波羅蜜囑累汝。阿難，我為汝所說經，舍置般若波羅蜜、摩訶漚和拘舍羅及諸摩訶惟曰羅，我每所說余經汝所受，說令悉散悉亡，雖有是其過少耳；汝所從佛受般若波羅蜜，設散設亡其過甚大不小。” 
　　佛語阿難：“復囑累汝，般若波羅蜜受學持法，當諦學，悉具足受，悉念持書，字令正無缺減。過去、當來、今現在佛經身等無異。阿難，當作是念，般若波羅蜜莫使缺減。何以故？今佛現在，有慈心佛恩德，欲報佛恩，具足供養者，汝設有慈心于佛者，當受持般若波羅蜜，當恭敬作禮供養。設有是行，汝悉為供養佛報恩，以汝為恭敬過去、當來、今現在佛已。汝慈孝于佛，恭敬思念于佛，不如恭敬于般若波羅蜜，慎莫亡失一句。” 
　　佛語阿難：“囑累汝，般若波羅蜜以為信。若有不欲離于佛、離于經、離于比丘僧，亦不欲離于過去、當來、今現在佛者，不當遠離般若波羅蜜，是佛所教。” 
　　佛語阿難：“若有受般若波羅蜜持護，是為持過去、當來、今現在佛教法。何以故？過去、當來、今現在佛，皆從般若波羅蜜出生。菩薩欲得佛道者，當學六波羅蜜。何以故？六波羅蜜是諸菩薩摩訶薩母。” 
　　佛語阿難：“囑累汝六波羅蜜。六波羅蜜者，佛不可盡經法之藏。過去、當來、今現在佛，皆從六波羅蜜出生。” 
　　佛語阿難：“汝日日教人，盡一佛境界中人，汝悉教令得阿羅漢道。雖有是教，尚未報佛恩，不如具足為菩薩說般若波羅蜜。汝所教人悉使得阿羅漢，此所作功德，持戒、精進、守道，雖教乃爾所人，其福寧多不？” 
　　阿難報佛言：“甚多，天中天。” 
　　佛語阿難：“不如持般若波羅蜜具足為菩薩說，雖不能多，一日可，雖不能一日，食時可，雖不能食時，為說須臾間可，其福勝度爾所阿羅漢。菩薩摩訶薩自于般若波羅蜜，念思惟其中事。菩薩雖思惟其中事，得其功德出眾阿羅漢、辟支佛上去。雖思惟其中事，會當得阿惟越致，設不中道還。”  
　　說般若波羅蜜時，四部弟子及諸天、阿須倫及鬼神，一佛境界中，持釋迦文佛威神，一切悉見阿閦佛，及見諸比丘不可計皆阿羅漢，諸菩薩亦無央數，以后不復見。 
　　佛語阿難：“譬如見國中人不復見阿閦佛及諸菩薩、阿羅漢，諸經法索眼不見亦如是，法不見法、不念法。何以故？諸經法無念不見，亦無所益。” 
　　佛語阿難：“諸經法皆空，無所持，亦不可念。譬如幻師化作人，諸經法亦如是，無念亦無痛。何以故？無形故。菩薩作是行為行般若波羅蜜，作是學為學般若波羅蜜。悉欲得六波羅蜜者，當學般若波羅蜜，作是學在諸學中最尊無有及者百倍、千倍、萬倍。是為安十方天下，作是學者，困厄苦者悉護視，是為隨佛法學，是為隨佛教。有應學是者，持手舉一佛境界，復著其處，人無有覺知者。” 
　　佛語阿難：“佛從是般若波羅蜜中學成，過去、當來、今現在佛無所掛礙諸智慧法，悉從般若波羅蜜具足成。欲得般若波羅蜜限者，為欲得虛空限也。何以故？般若波羅蜜不可盡，十方之事可計，般若波羅蜜事不可計。” 
　　佛告阿難：“般若波羅蜜事不可計、不可盡，般若波羅蜜本凈。何以故？過去不可復計佛悉從其中成就得佛，般若波羅蜜亦不增亦不減；甫當來不可復計佛悉從般若波羅蜜成就得佛，般若波羅蜜亦不增亦不減；十方今現在不可復計佛悉從般若波羅蜜成就得佛，般若波羅蜜亦不增亦不減。是故，般若波羅蜜不可盡，虛空亦不可盡。”  
道行般若波羅蜜經卷第九 不可盡品第二十六  
　　是時，須菩提作是念：“佛所說般若波羅蜜事甚深！”是須菩提當作是問。 
　　須菩提白佛言：“般若波羅蜜不可盡，譬如虛空亦不可盡，菩薩當何因思惟般若波羅蜜？” 
　　佛語須菩提：“色不可盡，當作是思惟般若波羅蜜；痛癢、思想、生死、識不可盡，當作是思惟般若波羅蜜；十二因緣不可盡，當作是思惟般若波羅蜜。” 
　　佛語須菩提：“菩薩當作是思惟般若波羅蜜，菩薩當作是思惟十二因緣，適得其中。菩薩初坐樹下時，不共法思惟十二因緣，是時薩蕓若智慧悉具足。” 
　　佛語須菩提：“若有菩薩行般若波羅蜜時，思惟十二因緣不可盡，作是思惟者，出過羅漢、辟支佛道去，正住佛道。菩薩不作是思惟行般若波羅蜜及思惟十二因緣不可盡，設不作是思惟者，便中道得羅漢、辟支佛。菩薩不中道還者，用思惟般若波羅蜜，思惟行摩訶漚和拘舍羅故。” 
　　佛語須菩提：“菩薩行般若波羅蜜時，思惟視十二因緣不可盡，作是視十二因緣，所視法生者、滅者皆有因緣，法亦無有作者。作是思惟十二因緣行般若波羅蜜時，不見色，不見痛癢、思想、生死、識，不見佛境界，無有所因法見佛境界，是為菩薩行般若波羅蜜。若有菩薩行般若波羅蜜，當爾時，魔大愁毒，譬如父母新死啼哭、愁毒、憂思。菩薩行般若波羅蜜時，魔愁毒如是。” 
　　須菩提白佛言：“一魔愁毒耶？余魔復愁毒乎？” 
　　佛語須菩提：“一佛境界所有魔，各各于其所止處不安。菩薩隨般若波羅蜜教時，菩薩應行如是者，諸天、阿須倫、龍、鬼、神、人若非人，不能害菩薩。若有菩薩欲得佛道者，當行般若波羅蜜。菩薩行般若波羅蜜，為行檀波羅蜜，具足行尸波羅蜜亦爾，行羼提波羅蜜亦爾，行惟逮波羅蜜亦爾，行禪波羅蜜亦爾。菩薩摩訶薩行般若波羅蜜，具足行漚和拘舍羅波羅蜜。菩薩摩訶薩行般若波羅蜜，若有魔事起，即覺使不至。菩薩悉欲得諸漚和拘舍羅波羅蜜者，當行般若波羅蜜，當守般若波羅蜜。 
　　“若有菩薩行般若波羅蜜，守般若波羅蜜，爾時，菩薩思惟十方不可計阿僧祇現在諸佛，諸佛本行菩薩道時，悉從般若波羅蜜出生。菩薩作是念：‘如諸佛悉得諸經法，我悉當得。’如是菩薩行般若波羅蜜時，作是思惟念如兩指相彈頃；若有菩薩布施具足如恒邊沙劫，不如是菩薩行般若波羅蜜如彈兩指頃。菩薩如是行者，為住阿惟越致地。是菩薩為諸佛所念，菩薩終不還余道，會當得佛，終不歸三惡道。是菩薩未曾離諸佛時，行般若波羅蜜菩薩如兩指相彈頃間，功德如是，何況一日守般若波羅蜜者！行當如是揵陀訶盡菩薩，揵陀訶盡菩薩，在阿閦佛剎最尊第一。”  隨品第二十七  
　　須菩提白佛言：“菩薩何因隨般若波羅蜜教？” 
　　佛語須菩提：“諸經法無有能壞者，菩薩隨般若波羅蜜教，當如是。 
　　“虛空不可盡，菩薩隨般若波羅蜜教，當如是。 
　　“五陰本無形，菩薩隨般若波羅蜜教，當如是。 
　　“四大本無形，菩薩隨般若波羅蜜教，當如是。 
　　“沙羅伊檀六事大虛空無形，菩薩隨般若波羅蜜教，當如是。 
　　“發心行佛道無有與等者，菩薩隨般若波羅蜜教，當如是。 
　　“發心行愿甚廣大，菩薩等心于十方人無有極，佛有四事不護，各各異端無有極，菩薩隨般若波羅蜜教，當如是。 
　　“菩薩為諸天、阿須倫、龍、鬼、神、甄陀羅、摩睺勒、人及非人，作不可計之覆護，菩薩隨般若波羅蜜教，當如是。 
　　“十方天下人呼為是我所、非我所悉斷之，菩薩隨般若波羅蜜教，當如是。 
　　“虛空之中音響無形，菩薩隨般若波羅蜜教，當如是。 
　　“譬如大海水不可斗量，菩薩隨般若波羅蜜教，當如是。 
　　“譬如須彌山巔珍寶各各別異，菩薩隨般若波羅蜜教，當如是。 
　　“釋梵各自有教，菩薩隨般若波羅蜜教，當如是。 
　　“譬如月盛滿姝好，菩薩隨般若波羅蜜教，當如是。 
　　“譬如日明所照悉至，菩薩隨般若波羅蜜教，當如是。 
　　“諸經法但有字耳，無有處所，菩薩隨般若波羅蜜教，當如是。 
　　“般若波羅蜜本無形但有字耳，菩薩隨般若波羅蜜教，當如是。 
　　“般若波羅蜜本無所從生，菩薩隨般若波羅蜜教，當如是。 
　　“般若波羅蜜等無有異，菩薩隨般若波羅蜜教，當如是。 
　　“幻、化及野馬但有名無形，菩薩隨般若波羅蜜教，當如是。 
　　“地、水、火、風是四事無有極，菩薩隨般若波羅蜜教，當如是。 
　　“佛身相本無色，菩薩隨般若波羅蜜教，當如是。 
　　“諸佛境界各各虛空，菩薩隨般若波羅蜜教，當如是。 
　　“佛諸經本無說無教，菩薩隨般若波羅蜜教，當如是。 
　　“譬如眾鳥飛行空中而無足跡，菩薩隨般若波羅蜜教，當如是。 
　　“生死根，波羅蜜力，諸覺禪，棄脫三昧定，入禪具足，悉脫愛欲，臨作佛時乃得行是，菩薩隨般若波羅蜜教，當如是。 
　　“諸經法無有極不可盡，菩薩隨般若波羅蜜教，當如是。 
　　“諸經法無所從生，無所因出，菩薩隨般若波羅蜜教，當如是。 
　　“臨作佛時，諸經法悉具足成，菩薩隨般若波羅蜜教，當如是。 
　　“泥洹虛空無所有，菩薩隨般若波羅蜜教，當如是。 
　　“諸經法本無凈適無所因，菩薩隨般若波羅蜜教，當如是。 
　　“佛所作為變化無有極，菩薩隨般若波羅蜜教，當如是。 
　　“一切無有索菩薩過者，亦無有得佛過者，脫無央數人，菩薩隨般若波羅蜜教，當如是。 
　　“諸佛說經法行道如是，菩薩隨般若波羅蜜教，當如是。 
　　“佛所教化等無有異，菩薩隨般若波羅蜜教，當如是。” 
　　佛語須菩提：“若有菩薩行般若波羅蜜時，當作是隨，當作是念，當作是入，當作是視，去離諛諂，去離貢高，去離強梁，去離非法，去離自用，去離財富，去離僥幸，去離世事，棄身不惜壽命，適無所慕，但念佛所行事安隱。菩薩行能如是者得佛不久，悉得薩蕓若功德不久，如是輩菩薩不當字菩薩，當字為佛。何以故？今得佛不久故。若有菩薩隨般若波羅蜜教，甫當來世為得佛字。佛在者亦當隨般若波羅蜜教，佛般泥洹后亦當隨般若波羅蜜教，當如是。”  薩陀波倫菩薩品第二十八  
　　佛語須菩提：“疾欲得佛者，索般若波羅蜜，當如薩陀波倫菩薩。于今在上方，過六百三十億佛國，佛名揵陀羅耶，其國名尼遮揵陀波勿，薩陀波倫菩薩于彼間止。” 
　　須菩提白佛言：“薩陀波倫菩薩本何因緣索般若波羅蜜？” 
　　佛語須菩提：“乃往久遠世有菩薩，名薩陀波倫，為前世施行功德所追逮，本愿所成，世世作功德所致，前世以供養數千萬億佛。 
　　“時菩薩臥，出天人于夢中語言：‘汝當求索大法。’ 
　　“覺起即行，求索了不得。其意惆悵不樂，欲得見佛，欲得聞經，索之了不能得，亦無有菩薩所行法則，用是故，甚大愁憂，啼哭而行。譬如人有過于大王所，其財產悉沒入縣官，父母及身皆閉在牢獄，其人啼哭，愁憂不可言，薩陀波倫菩薩愁憂啼哭如是。時忉利天人來下在虛空中，觀見菩薩日日啼哭，天人見菩薩至心啼哭，天人即于菩薩父母、兄弟、親屬、交友中，字菩薩為薩陀波倫。是時世有佛，名曇無竭阿祝竭羅佛，般泥洹以來甚久。亦不聞經，亦不見比丘僧。 
　　“時薩陀波倫菩薩于夢中，忉利天人語言：‘前世有佛，名曇無竭阿祝竭羅。’ 
　　“是時菩薩于夢中聞佛名即覺，覺已即大歡喜踴躍，即棄捐家入深山中無人之處，棄身無所貪慕而大啼哭，自念言：‘我惡所致，不見佛，不聞經，不得菩薩所行法。’ 
　　“是時薩陀波倫菩薩啼哭，時便聞虛空中有聲言：‘善男子，可止莫復啼哭，有大法名般若波羅蜜，若有行者，若有守者，得佛疾。汝當求索是大法，汝聞是法若行若守，佛所有功德，汝悉當得之；得佛三十二相、八十種好，汝悉當得之；汝悉當持經法教十方天下人。’ 
　　“薩陀波倫菩薩問虛空中聲：‘當何因緣得般若波羅蜜？當到何方求索？當何等方便得之？’ 
　　“虛空中聲報菩薩言：‘從是東行莫得休息，汝行時莫念左，莫念右，莫念前，莫念后，莫念上，莫念下，莫念行，行時莫念恐怖，莫念喜，莫念食，莫念飲，莫念坐，莫念行道，莫念中止，莫念淫，莫念怒，莫念癡，莫念守，莫念有所得，莫念內，莫念外，莫念色，莫念痛癢、思想、生死、識，莫念眼，莫念耳，莫念鼻，莫念口，莫念身，莫念心意，莫念地水火風，莫念空，莫念人，莫念我，莫念命，莫念有空，莫念無空，莫念行菩薩道，莫念有經，莫念無經，莫念生天上，莫念生世間，莫念菩薩善，莫念菩薩惡，一切所向念悉斷，遍無所著。從是東行悉斷念已，作是行不缺者，令得聞般若波羅蜜不久。過去諸佛行菩薩道時，索般若波羅蜜如是。得般若波羅蜜，隨其教者，得佛疾。作是精進行者，當疾得佛。’ 
　　“薩陀波倫菩薩聞虛空中教聲，大歡欣：‘當隨天人之教。’ 
　　“虛空中聲復報言：‘莫失是教。’作是語已，便不復聞聲。 
　　“是時，薩陀波倫菩薩聞是教法，倍踴躍歡喜，隨是教即東行，心適無所著，行中道作是念：‘去是幾所乃當得般若波羅蜜？’作是念已，住復大啼哭。 
　　“薩陀波倫菩薩作是啼哭時，上方虛空中化作佛，在空中立言：‘善哉！善哉！如若所索者甚難！如汝作是精進者，今得般若波羅蜜不久。’ 
　　“薩陀波倫菩薩叉手仰向視化佛，身有金色，身放十億光炎，身有三十二相，見已大歡喜，叉手白化佛言：‘愿佛為我說經法。我從佛聞經，聞經已，諸佛所有經法我皆欲悉得之。’ 
　　“是時，化佛語薩陀波倫菩薩：‘受我所教法，悉當念持之。諸經法本無恐懼，本凈無端緒住。諸經法，一切無所掛礙，本端無所因住。諸經法，本無所因端緒，無所說住。諸經法，無所說教，如虛空無形，本無端緒，如泥洹無有異。諸經法，如泥洹無有異，無所從生，無形住。諸經法，無所從生，無形計，如幻無形，如水中見影。諸經法，如水中影現，如夢中所見等無有異。諸經法，如夢中所見等無有異，佛聲音都盧見如是。當隨是經法教，善男子，當作是守念。從是東行索般若波羅蜜，去是間二萬里，國名揵陀越，王治處其國豐熟，熾盛富樂，人民眾多。其城縱廣四百八十里，皆以七寶作城。其城七重，其間皆有七寶琦樹。城上皆有七寶，羅縠緹縵以覆城上，其間皆有七寶交露，其間垂鈴，四城門外皆有戲廬。繞城有七重池水，水中有雜種優缽蓮華、拘文羅華、不那利華、須揵提華、末愿揵提華，皆在池水中生，其間陸地有占匐華，如是眾華數千百種。其池中有眾雜琦鳥，鳧、雁、鴛鴦異類琦鳥數千百種。池中有七寶之船，其人乘船娛樂戲池中。城中皆行列五色幢幡，復懸五色幢幡，復有羅列雜色華蓋，城中街巷各各周遍。譬若忉利天上帝釋宮殿，懸幢幡音樂之聲，數千百種日日不絕。譬如忉利天上難檀桓戲廬，其中有音樂之聲，快樂不絕，其城快樂亦復如是。其城中無有異人，皆是菩薩，中有成就者，中有發意者，皆共居其中，快樂不可言。其中所有服飾，玄黃琦珍不可復計。其國中有菩薩，名曇無竭，在眾菩薩中最高尊，有六百八十萬夫人、婇女共相娛樂。揵陀越國中諸菩薩，常共恭敬曇無竭，為于國中央施高座，隨次轉下施座，中有黃金座、白銀座、琉璃座、水精座，座皆有雜色文繡綩綖，座間皆散雜種香華，座上皆施雜寶交露之蓋，中外周匝皆燒名香。曇無竭菩薩常于高座上，為諸菩薩說般若波羅蜜，中有聽者，中有書者，中有學者，中有諷者，中有守者。汝從是去到揵陀越國曇無竭菩薩所，自當為汝說般若波羅蜜，當為汝作師，教汝。何以故？前數千億世常為汝作師，是汝本發意時師。汝往至師所時，若見若聞莫得說其短，亦莫念其短。汝設見慎莫疑慎莫怠。何以故？汝未曉漚和拘舍羅，當諦覺魔事。善男子，慎莫隨魔教莫用。師在深宮尊貴教，敬當如敬佛無有異。當用經法故，莫念財利貪意心念，所有者當施與師，當樂好恭敬于師，作是行不缺者，今得聞般若波羅蜜不久。’ 
　　“爾時，薩陀波倫菩薩從化佛聞是教，即踴躍歡喜，用歡喜踴躍故，即得見十方諸佛三昧。作是念已，住復大啼哭。爾時，十方諸佛皆贊嘆言：‘善哉！善哉！善男子，我曹本為菩薩時，用精進故，得聞般若波羅蜜，便成就得薩蕓若，亦復當得三十二相、八十種好、十種力、四無所畏、四事不護、十八事不共。我曹爾時亦復得是三昧，爾時諸佛亦復贊嘆。我曹如是，汝行亦當復如我曹。作是行者菩薩所有功德，汝悉當具足得之。’ 
　　“薩陀波倫菩薩從三昧覺，作是念：‘諸佛本從何所來？去至何所？’作是思惟已，便復舉聲大哭，復作是念：‘諸佛教我至曇無竭菩薩所。’ 
　　“薩陀波倫菩薩便從是去，中道得一國，國名魔所樂國。薩陀波倫菩薩便于城外園中止宿，自念：‘佛經實難得，何況乃聞耶！我當供養盡力于師。今我一身加復貧窮，亦無有珍琦好物及華香持用供養于師。如我無所有者，請且自賣身持用供養于師。’作是念已即入城街里，街里炫言：‘誰欲買我者？’ 
　　“時魔在城外戲，與五萬婇女共游戲，遙見菩薩聞自炫賣聲，魔即自念言：‘是薩陀波倫菩薩自賣身，欲供養曇無竭菩薩持用索佛，是人當出我境界，脫人眾多，今我且壞乎！’令一國中男女當不見其形，不聞其聲。 
　　“是時，薩陀波倫菩薩賣身不售，便自宛轉臥地，啼哭大呼：‘欲自賣身持用供養于師，了無有買者！’ 
　　“是時，釋提桓因遙于天上，見薩陀波倫菩薩精進乃爾，自念言：‘我當下試之，知為至誠索佛不？但諛諂？’ 
　　“是時，釋提桓因來下化作婆羅門，問薩陀波倫言：‘善男子，何其勤苦乃爾乎？用何等故宛轉啼哭？’ 
　　“薩陀波倫菩薩報言：‘不須問。’ 
　　“道人婆羅門如是問至三：‘所欲敕使，愿相語，我欲相佐助。’ 
　　“薩陀波倫菩薩報言：‘道人欲知者，我自賣身，欲供養于師故。’ 
　　“婆羅門語薩陀波倫菩薩：‘卿欲供養于師故。’ 
　　“婆羅門語薩陀波倫菩薩：‘善男子，今我欲大祠，欲得人血，欲得人肉，欲得人髓，欲得人心。卿設能與我者，我益與卿財。’ 
　　“薩陀波倫菩薩大歡欣報言：‘愿相與。’ 
　　“薩陀波倫菩薩即取刀自刺兩臂，血大出持與之，復割兩髀里肉持與之，復自破骨持髓與之。適復欲自刺胸時，樓觀上有長者女，遙見之，傷愍哀之。 
　　“時長者女與諸伎人婇女五百人，相隨來至薩陀波倫菩薩所，問言：‘善男子，年尚幼少，端正如是，何以故自割截其身體？’ 
　　“薩陀波倫菩薩報女言：‘我欲供養于師故。用是故，出血，出肉髓，欲賣，持欲供養于師。’ 
　　“是時，長者女問薩陀波倫菩薩言：‘設供養于師者，能得何等福？師名為誰？在何方止？’ 
　　“薩陀波倫菩薩報女言：‘師在東方，師名曇無竭，當為我說般若波羅蜜。我聞者當行守之，當用疾得佛，我身當得三十二相、八十種好、十種力、四事不護、四事無所畏、十八事不共，當得法輪轉，當度脫十方天下人。’ 
　　“是時，長者女語薩陀波倫菩薩：‘如善男子所言，天上天下無有比。汝莫自困苦乃爾，我自與汝金銀、珍寶、琦物，我自與五百婇女相隨行。我亦欲自供養曇無竭菩薩，復欲聞經。’ 
　　“是時，婆羅門語薩陀波倫菩薩言：‘善哉！善哉！善男子，如是精進難及。欲知我不？善男子，我是天王釋提桓因，故相試耳！欲求索何等？愿我悉與卿。’ 
　　“薩陀波倫菩薩天王釋言：‘欲哀我者，使我身體平復如故。’ 
　　“菩薩身體即平復如故，釋提桓因即自去。 
　　“是時，長者女語薩陀波倫菩薩言：‘共歸至我父母所，索金銀、珍寶、琦物，并報父母去。’ 
　　“薩陀波倫菩薩即隨至父母舍。女歸已，具為父母說是事，父母即報女言：‘汝所說甚快，難得聞！我亦復欲與汝共行，自惟年老不能自行，汝所欲得便自說。’ 
　　“女言：‘我欲得金銀、珍寶、琦物。’ 
　　“父母言：‘女自恣取之。’ 
　　“女便自取金銀、雜寶、珍琦，好物盛搗栴檀名香及余雜碎諸寶蜜香甚多，以五百乘車載自重，五百侍女自副。是時，五百侍女皆行，報長者女父母：‘欲侍貴女隨菩薩行。’報已即相隨俱行。 
　　“是時，薩陀波倫菩薩與五百女人輩，稍引導而去，遙見揵陀越國有幢幡，譬如忉利天上懸幢幡，遙聞揵陀越國音樂之聲，復遙見揵陀越國，城上皆有七寶緹縵七重，其下有七寶交露七重，一重間者皆懸鈴。城外周匝繞有七寶樹七重，城外皆有戲廬，男子、女人游戲娛樂其中，中有乘車伎自樂者，中有步行伎自樂者，香風四散分布四出無不聞者，譬如天香，用是故名為揵陀越國。 
　　“是時，薩陀波倫菩薩及五百女人，皆遙見如是，見已皆大歡欣踴躍，自念言：‘我曹義不可于車上載，當下步入國耳。’薩陀波倫菩薩及五百女人，共從西城門入。 
　　“薩陀波倫菩薩入城門里，遙見高臺，雕文刻鏤，金銀涂錯，五色玄黃，光耀炳然。臺四面四角，皆反羽向陽，懸鈴旗幡，音樂相和。遙見已，問城中出人：‘是何等臺？交露七寶，服飾姝好乃爾？’ 
　　“其人報薩陀波倫菩薩言：‘賢者不知耶？是中有菩薩，名曇無竭，諸人中最高尊，無不供養作禮者。是菩薩用般若波羅蜜故作是臺，其中有七寶之函，以紫磨黃金為素，書般若波羅蜜在其中。匣中有若干百種雜名香，曇無竭菩薩日日供養，持雜華名香、燃燈、懸幢幡、華蓋、雜寶、若干百種音樂，持用供養般若波羅蜜。余菩薩供養般若波羅蜜，亦復如是。忉利天人晝夜各各三，持文陀羅華、摩訶文陀羅華，供養般若波羅蜜如是。’ 
　　“薩陀波倫菩薩及五百女人，聞是大歡喜踴躍無極，俱往至般若波羅蜜臺所，持雜華、雜香散般若波羅蜜上，持金鏤織成雜衣，中有持衣散上者，中有持衣作織者，中有持衣榻壁者，中有持衣布施者。 
　　“是時，薩陀波倫菩薩及五百女人，供養般若波羅蜜已，便行至曇無竭菩薩高座大會所相去不遠，遙見曇無竭菩薩在高座上坐，為人幼少，顏貌姝好，光耀明照，為數千巨億人中說般若波羅蜜。薩陀波倫菩薩及五百女人，見曇無竭菩薩已，皆大歡喜踴躍，持雜種華香散曇無竭菩薩上，復持若干種寶散其上，復持數百種雜色珍寶衣以上菩薩，為曇無竭菩薩作禮，繞八百匝已，作是言：‘我曹亦當復逮得尊經，亦當復如是。’ 
　　“爾時，曇無竭菩薩持深經好語，語薩陀波倫菩薩及五百女人言：‘多賀來到！得無疲倦？他所敕使所欲得者，莫自疑難。我是度人之師，適無所愛惜。’ 
　　“薩陀波倫菩薩白曇無竭菩薩言：‘我本索般若波羅蜜時，于空閑山中大啼哭，于上虛空中有化佛，身有三十二相，紫磨金色身，有千億光耀炎出。是時，化佛嗟嘆我言：“善哉！善哉！人索般若波羅蜜，當如是也。”便語我言：“去是東出二萬余里，其國名揵陀越，廣縱四百八十里，珍寶、交露、服飾譬如忉利天上殿舍。有菩薩名曇無竭，于人中最尊，常反覆教人。汝往至彼間，當得聞般若波羅蜜。前世數千巨億萬世，常為汝作師，是汝本發意時師。是時聞師名聲，大歡喜踴躍不能自勝，用歡喜踴躍故，即得悉見十方諸佛三昧。”是時，諸佛悉贊嘆我言：“善哉！善哉！索般若波羅蜜當如是。我曹本索佛時，索般若波羅蜜如是。得般若波羅蜜者，自致得成佛。”如是佛為我說經已，便不復見。我自念言：“佛從何所來？去至何所？”持是事，師愿為我解之，佛為從何所來？去至何所？’ 
　　“爾時，曇無竭菩薩報言：‘賢者善聽。’ 
　　“薩陀波倫菩薩報言：‘諾當善聽。’ 
　　“曇無竭菩薩報言：‘空本無所從來，去亦無所至，佛亦如是。無想本無所從來，去亦無所至，佛亦如是。無處所本無所從來，去亦無所至，佛亦如是。無所從生本無所從來，去亦無所至，佛亦如是。無形本無所從來，去亦無所至，佛亦如是。幻本無所從來，去亦無所至，佛亦如是。野馬本無所從來，去亦無所至，佛亦如是。夢中人本無所從來，去亦無所至，佛亦如是。泥洹本無所從來，去亦無所至，佛亦如是。想像本無所從來，去亦無所至，佛亦如是。無有生、無有長本無所從來，去亦無所至，欲知佛亦如是。無所適本無所從來，去亦無所至，欲知佛亦如是。虛空本無所從來，去亦無所至，欲知佛亦如是。經果本無所從來，去亦無所至，欲知佛亦如是。本端本無所從來，去亦無所至，欲知佛亦如是。’ 
　　“爾時，薩陀波倫菩薩聞佛深事法，如是比，不可計，不可念，不可量，此大法如是，爾時即于坐上得六萬三昧門。何等為三昧門？無處所三昧，無恐懼衣毛不起三昧，脫諸魔中不恐懼三昧，脫于愛欲之本三昧，脫出格戰離患三昧，不可計向入三昧，譬如大海水不可量多慧所入三昧，在須彌山功德莊飾三昧，五陰六衰無形觀三昧，入諸佛界三昧，悉見諸佛三昧，菩薩守道三昧，諸經法本無形見說三昧，珍寶莊飾三昧，悉學珍寶入三昧，悉念諸佛三昧，菩薩上高三昧，真阿惟越致及法輪為轉三昧，莊佛功德三昧，無瑕穢悉及凈三昧，所聞眾事如大海三昧，無所護無有過三昧，樂經音聲遍三昧，經法章顯其幡三昧，怛薩阿竭身無形入三昧，諸經法無形遍視三昧，菩薩印三昧，怛薩阿竭目見三昧，照明諸境界佛界所愿具足三昧，解十方人難三昧，臨成佛莊嚴三昧，種種雜華異色三昧，多珍寶三昧，法輪常轉三昧，諸音聲遠聞入要三昧，入十方人本三昧，諸三界悉遍至三昧，成諸功德三昧，無有能過六波羅蜜三昧，菩薩坐樹下時壞余外道羅網三昧，怛薩阿竭現飛三昧，不可復計功德度莊嚴三昧，諸珍寶智慧功德三昧，薩蕓若地三昧，悉凈因三昧，悉遍照三昧，悉入十方人生死之根智慧出中三昧，過去當來今現在悉等三昧，如是比等，薩陀波倫菩薩得六萬三昧門如是。 
　　“爾時，曇無竭菩薩起入宮。  
道行般若波羅蜜經卷第十 曇無竭菩薩品第二十九  
　　“是時，薩陀波倫菩薩安隱從三昧覺起，并與五百女人共至曇無竭宮門外，門外立，自念言：‘今我用經法起來，師入在內，我義不可臥，不可坐。須我師來出，上高座說般若波羅蜜，爾乃坐耳。’及五百女人亦皆效薩陀波倫菩薩立。 
　　“是時，曇無竭菩薩適教殿中諸女，說經道已，沐浴澡洗已更著新衣，上般若波羅蜜之臺坐思惟，種種三昧悉入，如是七歲不動不搖。是時，薩陀波倫菩薩及五百女人，亦復常經行，七歲不坐不臥。七歲已后，天人于上虛空中，語之言：‘卻后七日，曇無竭菩薩當從三昧起。’ 
　　“是時，薩陀波倫菩薩聞天人語聲，自念言：‘今我當為師施座，掃灑令凈。’薩陀波倫菩薩及五百女人，共到說經處，至已，特為曇無竭菩薩施高座。時，五百女人各各自取著身衣布著座上。 
　　“當時，弊魔自念言：‘未嘗有是，未嘗見是！是薩陀波倫菩薩為曇無竭菩薩施高座，持用恭敬索佛道，精進勇健無有休懈，得道者出我界，度脫人不可計。今我且中道壞之。’是時，弊魔悉壞諸菩薩所坐座，皆令曲戾，雨沙礫石、荊蕀、枯骨。 
　　“是時，薩陀波倫菩薩及五百女人，見座曲戾，污泥不凈，自念言：‘今曇無竭菩薩當坐說經，及諸弟子皆當來聽，今我曹當更掃除整頓坐席。’即共掃除整頓諸座已，自念言：‘今地大有土塵，恐來坌師及諸菩薩，當共灑之。周行索水不能得。何以故？弊魔所作。自念言：‘今我曹索水了不能得，當自取身血灑之耳。’ 
　　“是時，薩陀波倫菩薩及五百女人各自取刀，處處刺身出血，持用灑地，用慈孝于經法故。 
　　“是時，釋提桓因自念言：‘世間乃有是人耶！精進恭敬慈孝經師故。’ 
　　“是時，釋提桓因到薩陀波倫菩薩所，嗟嘆言：‘善哉！善哉！賢者精進誠難及。用精進慈孝于師故，今聞般若波羅蜜不復久。賢者，他所敕使愿相語。有是曹人者，我曹悉當護之，所欲得者悉當與之。’ 
　　“是時，薩陀波倫菩薩言：‘我欲所得者，釋提桓因自當知之。’ 
　　“是時，釋提桓因即化地悉使作琉璃，其上有金沙。釋提桓因使薩陀波倫菩薩及五百女人身體完健平復如故，于座四面化作琉璃池水，周匝池邊皆有珍寶欄楯，及七寶池陛，俠陛兩邊皆珍寶之樹，若干百種羅列姝好。 
　　“是時，薩陀波倫菩薩及五百女人，為諸菩薩儲水。天雨文陀羅華、曼殊顏華、摩訶曼殊顏華，都雨種種華凡四千石，釋提桓因持用與薩陀波倫菩薩，語之言：‘持是華供養般若波羅蜜，及散曇無竭菩薩及諸菩薩上。及天衣五百領，曇無竭在座上坐，持是上之。’薩陀波倫菩薩即悉受之，便為祝愿。 
　　“是時，曇無竭菩薩七歲以后，從三昧覺起到高座上，并與四萬億菩薩共坐，有于前坐者甚眾多。 
　　“是時，薩陀波倫菩薩及五百女人，俱皆散華，并持栴檀搗香、蜜搗香、雜碎珍寶，都持散曇無竭菩薩及諸菩薩上。前持頭面著足已，繞三匝卻住，以微意視曇無竭菩薩。 
　　“是時，曇無竭菩薩都大會辟方四十里滿其中人。是時，曇無竭菩薩四向視諸來會者、薩陀波倫菩薩及五百女人，用欲得經法故，即為薩陀波倫菩薩說般若波羅蜜言：‘善男子且聽：諸經法悉等，般若波羅蜜亦悉等如是，諸經法本端不可計如是。怛薩阿竭智慧無所掛礙，般若波羅蜜亦無所掛礙如是。譬如幻人無形，般若波羅蜜亦無形如是。譬如風無所掛礙，般若波羅蜜亦無掛礙所有如是。本端不可計，般若波羅蜜亦不可計如是。一切我所悉斷本凈，般若波羅蜜亦本無如是。譬如夢中與女人通視之本無，般若波羅蜜亦本無如是。所名本無，般若波羅蜜亦本無如是。阿羅漢泥洹空無所生，般若波羅蜜亦空無所生如是。怛薩阿竭、般泥洹本等無有異，般若波羅蜜亦本等無有異如是。譬如燃火，火即時滅之，本無所從來，去亦無所至，般若波羅蜜本無從來、去亦無所至如是。譬如夢中見須彌山本無，般若波羅蜜亦本無如是。譬如佛現飛，般若波羅蜜現無所有如是。前于愛欲中相娛樂計之無所有，般若波羅蜜計之亦無所有如是。人名及聲無所有，怛薩阿竭亦無所有。于前見者念所作因見，般若波羅蜜念所作本無所有如是。譬如幻師化作象本無所有，般若波羅蜜亦本無所有如是。譬如虛空適無所住，般若波羅蜜亦適無所住如是。譬如幻師學無所不至，般若波羅蜜亦無所不至如是。過去、當來、今現在亦不可合為一，般若波羅蜜無過現當作是知。名本無形字無有形，般若波羅蜜亦無所不至，亦無所不入，亦無所至，亦無所入。何以故？般若波羅蜜空無所有故。譬如虛空，無所不至，無所不入，亦無所至，亦無所入。何以故？空本無色，般若波羅蜜如是。般若波羅蜜如是，般若波羅蜜者，亦入于地，亦入于水，亦入于火，亦入于風，亦入于空，亦入于彼，亦入于此，亦入于色，亦入于痛癢，亦入于思想，亦入于生死，亦入于識，亦入于人，亦入于壽命，亦入于生，亦入于有德，亦入于無德，亦入于欲，亦入于不欲，亦入于有，亦入于無，亦入于想，亦入于無想，亦入于愿中，亦入于無愿中，亦入于無生中，亦入于不生中，亦入于日月，亦入于星宿，亦入于阿須倫，亦入于龍，亦入于鬼神，亦入于揵陀羅，亦入于迦留勒，亦入于甄陀羅，亦入于摩睺勒，亦入于羅剎，亦入于鳩垣，亦入于薜荔，亦入于禽獸，亦入于泥犁，亦入于蜎飛，亦入于蠕動，亦入于蚑行，亦入于喘息，亦入于貧賤，亦入于富貴，亦入于賢者，亦入于仙人，亦入于須陀洹，亦入于斯陀含，亦入于阿那含，亦入于阿羅漢，亦入于辟支佛，亦入于菩薩，亦入于佛，亦入于泥洹，亦入于四意止，亦入于四意斷，亦入于五根，亦入于五力，亦入于七覺意，亦入于八道，亦入于有智，亦入于無智，亦入于十種力，亦入于四無所畏，亦入于佛經，亦入于世間經，亦入于巫祝，亦入于不巫祝，亦入于宿命，亦入于所行，亦入于展轉生死中，亦入于勤苦，亦入于不勤苦，亦入于自在，亦入于不自在，亦入于度脫，亦入于不度脫，亦入于好中，亦入于不好中，亦入于善中，亦入于不善中，亦入于黠中，亦入于不黠中，亦入于明中，亦入于不明中，亦入于過去，亦入于當來，亦入于今現在，亦入于可見，亦入于不可見，亦入于教，亦入于法，亦入于有，亦入于無所有，亦入于一切有形，亦入于一切無形。’”  
　　佛語須菩提：“如是比，曇無竭菩薩為薩陀波倫菩薩說般若波羅蜜所入處，如是說晝夜七日。是時，人聽經呼如飯時頃。何以故？曇無竭菩薩力恩。 
　　“是時，薩陀波倫菩薩聞說般若波羅蜜，大歡喜踴躍，及五百女人共持天衣及八百石雜寶，供養上曇無竭菩薩。釋提桓因持天摩訶文陀羅華，散曇無竭菩薩上，及散諸菩薩上，持用增益功德。 
　　“是時，一佛境界中，一切樹木、藥樹、果樹、諸雜寶樹，悉傾曲躬，為曇無竭菩薩作禮。天雨蜜香之華，其華之香聞一佛界中，一切人聞此華之香，各各遙見曇無竭菩薩在高座說經，并復見薩陀波倫菩薩及五百女人。一切人心皆柔弱歡喜，皆遙為曇無竭菩薩作禮。其國中悉震動。 
　　“是時，數千巨億萬人悉得無央數經法，不可復計菩薩皆得阿惟越致。 
　　“長者女及五百女人白薩陀波倫菩薩言：‘我曹輩愿為師作婢，愿持身命自歸，愿為師給使，共持五百乘車珍寶所有以上師。何以故？今師為我故甚勤苦，我曹持師以當佛無有異。我曹蒙大恩，乃得聞尊經好語，既聞經已，無有狐疑大如毛發。今我曹持身為師給使，如是數千億萬劫，尚未能報須臾之恩，用得聞尊經故。’ 
　　“是時，薩陀波倫菩薩悉受五百女人及五百乘車珍寶。既受，用道德故既受已，薩陀波倫菩薩欲持上師，白曇無竭菩薩言：‘愿持身自上，及五百女人、五百乘車珍寶以上大師。哀我曹輩，愿當受之，當使我曹得功德。’ 
　　“是時，曇無竭菩薩欲使薩陀波倫菩薩成其功德故，悉受五百女人及五百乘車珍寶。既受已，復持反遺薩陀波倫菩薩，即自言：‘持五百女人為汝給使，及五百乘車珍寶。’ 
　　“是時，忉利天上諸天人，各各而嗟嘆言：‘善哉！善哉！薩陀波倫菩薩所有者悉施與師，是意難得。’ 
　　“是時，數千巨億天人共來到曇無竭菩薩所聽經。 
　　“是時，薩陀波倫菩薩大歡喜踴躍，即于座上得六萬三昧門。何等為三昧門？愿樂三昧，威儀三昧，勸德三昧，月盛滿三昧，日光焰三昧，怛薩阿竭行三昧，悉念佛三昧，菩薩所生三昧，樂智慧三昧，度脫堅住三昧，諸境界中無所住三昧，國土種種嚴入三昧，怛薩阿竭相無相入三昧，十方人無形印封三昧，怛薩阿竭出坐三昧，無所畏樂三昧，棄捐珍寶三昧，怛薩阿竭力莊嚴三昧，諸經法悉明樂三昧，說無所從來解事三昧，凈如梵人三昧，過去當來今現在悉等入三昧，本端當來端無所住三昧，莊嚴佛藏三昧，佛音聲響悉成三昧，如是三昧得六萬門。 
　　“薩陀波倫菩薩從三昧覺得智慧力，悉入諸菩薩經法中。薩陀波倫菩薩白曇無竭菩薩言：‘師愿說佛音聲，當何以知之？’ 
　　“曇無竭菩薩語薩陀波倫菩薩言：‘賢者明聽，譬如箜篌不以一事成，有木，有柱，有弦，有人搖手鼓之，其音調好，自在欲作何等曲；賢者欲知佛音聲亦如是，菩薩有本初發意，世世行作功德，世世教授，世世問佛事，合會是事乃成佛身。佛音聲亦如是，其法皆從因緣起，亦不可從菩薩行得，亦不可離菩薩行得，亦不可從佛身得，亦不可離佛身得；賢者欲知佛身音聲，共合會是事乃得佛耳。復次，賢者，譬如工吹長簫師，其音調好與歌相入，簫者以竹為本，有人工吹，合會是事其聲乃悲；成怛薩阿竭阿羅訶三耶三佛身，不以一事，不以二事成，以若干百千事，若世世作功德，本愿所致，亦復世世教人，用是故成佛身相，及諸好悉見如是。譬如佛般泥洹后有人作佛形像，人見佛形像無不跪拜供養者，其像端正姝好如佛無有異，人見莫不稱嘆，莫不持華香、繒彩供養者。賢者呼佛神在像中耶？’ 
　　“薩陀波倫菩薩報言：‘不在中。所以作佛像者，但欲使人得其福耳，不用一事成佛像，亦不用二事成，有金，有黠人，若有見佛時人，佛般泥洹后念佛故作像，欲使世間人供養得其福。’ 
　　“薩陀波倫菩薩報師言：‘用佛般泥洹后故作像耳。’ 
　　“曇無竭菩薩報言：‘如賢者所言，成佛身亦如是，不用一事，亦不用二事，用數千萬事，有菩薩之行，有本索佛時人若有常見佛作功德，用是故成佛身，智慧變化飛行，及成諸相好，成佛如是。賢者復聽，譬如鼓不用一事，不用二事成，有師，有革，有桴，有人擊之，其聲乃出；賢者欲知佛，不用一事、二事，用若干千眾事乃成之，有初發意，有六波羅蜜行，曉知本無，本無無所從生之事，坐于樹下降伏于魔，諸經法悉曉知如幻無有異，用是故成佛身。賢者復聽，譬如畫師，有壁，有彩，有工師，有筆，合會是事乃成畫人；欲知佛身，不用一事成，用數百千事，菩薩有本行布施，有持戒不犯十事，常隨善師，常等心念十方人，無有能壞者，世世見佛，聞菩薩行事堅持不忘，世世不諛諂常行至誠，賢者欲知成佛身如是。賢者復聽，譬如阿迦膩吒天上天人所止觀殿，光耀悉照天上端正姝好，如天上殿舍，亦不自作，亦無有持來者，亦無有作者，本無所從來，去亦無所至，因緣所生，其天人本作功德所致，用于此間布施故，得生其上，在殿舍中解止，用是故，其人得宮觀；賢者欲知佛身，因緣所生，用世間人欲得見佛故，其人前世有功德，其人遠離八惡處生，其人黠慧信于佛。賢者欲知成佛身，本無所從來，去亦無所至，無有作者，亦無有持來者，本無有形，亦無所著，如阿迦膩吒天上宮殿，佛所以現身者，欲度脫世間人故。賢者復聽，譬如山中響聲，不用一事，亦不用二事所能成，有山，有人，有呼，有耳聽，合會是事乃成響聲；賢者欲知成佛身，如是無有形，亦無有著，因緣所生，世世解空，習行空，一切生死、無死生為因緣，佛智悉曉，本無死生，本亦無般泥洹者，佛作是現世間，作是說，賢者欲知佛身如是。賢者復聽，譬如幻師化作一人，端正姝好，譬如遮迦越羅無有異，所語眾人聞之無不歡喜，人有從索金銀珍寶者皆悉與之，有所愛重被服人索者悉與之，王在眾人中，坐起行步皆安詳，人有見者莫不恭敬作禮者，幻人不用一事、二事成，有幻祝，有聚會人，隨人所喜各化現，中有黠者，同知是為化人作是現化，無所從來，去亦無所至，知之本空化所作，黠者恭敬作禮不著；賢者欲知成佛身如是，因緣所作，用數百千事乃共合成，有菩薩之行，有功德，有勸助德，令十方人使安隱，具足菩薩愿者，欲知成佛身者如是。賢者欲知佛，為人故分布經，無數授與人，各各使行禪三昧，思惟分別，為人說經，各各使學，如是諸天人民聞之莫不歡喜。中有自貢高者，中有不知慚者，中有淫亂者，中有慳貪者，中有強梁者，中有自用者，中有喜斗者，中有不用諫者，中有為淫怒癡所覆者，中有行惡不可計者，佛在眾人中央端正姝好，坐起行步安隱，佛眾惡已盡，但有諸德，佛皆使人得安隱，佛亦自行佛事，佛本自空無所著，如幻人所作。菩薩現身如是，端正姝好，雖見之不著，亦無諸想之意，雖知之無所有，恭敬作禮，供養無極。賢者欲知過去、當來、今現在諸佛，皆從數千萬事各各有因緣而生。菩薩當作是念，當作是習，當作是守。菩薩作是行，得佛疾。’ 
　　“是時，曇無竭菩薩說佛身時，四萬八千菩薩即解得盡信之行，百億菩薩悉得諸陀鄰尼法，二百億菩薩得無所掛礙問皆能報，四百億菩薩皆得阿惟越致菩薩，八萬億菩薩皆得阿阇浮行住法。 
　　“是時，天文陀羅華、摩訶文陀羅華雨散曇無竭菩薩及諸菩薩上。曇無竭菩薩持威神，都盧一佛之界，諸有音樂皆自作聲。數千萬天人從空中散天衣雨曇無竭菩薩及諸菩薩上，諸天于空中作音樂，共樂曇無竭菩薩，諸天衣皆行列覆一佛界中，天燒蜜香遍至，其分散亦悉遍至。一佛界中地悉動，諸菩薩悉見十方無央數佛。 
　　“是時，諸佛悉遙贊嘆曇無竭菩薩言：‘善哉！善哉！’ 
　　“是時，諸佛授薩陀波倫菩薩決當作佛時：‘汝卻后當來世，作佛名迦摩迦提陀頗羅耶怛薩阿竭阿羅訶三耶三佛。汝作佛時，正當號如是。時五百女人卻后稍稍皆當作佛。’ 
　　“如是曇無竭菩薩世時，五百女人即化作男子，后世世生者常不離諸佛國。薩陀波倫菩薩及五百人世世常高才，常當教天下人。” 
　　佛語須菩提：“若有菩薩在事欲得佛者，若見現在佛，若佛般泥洹后，欲索般若波羅蜜者，常精進，常當恭敬于般若波羅蜜，當如是薩陀波倫菩薩。”  囑累品第三十  
　　佛以手撫阿難肩三反，佛語阿難：“我囑累汝，是般若波羅蜜諦持、諦念、諦受。阿難，是般若波羅蜜以相累，當持諦了了取字，諦了了念書，作字莫使缺減，諦視書莫左右望，一切恐是有難，諦是經中莫令字少。 
　　“我囑累汝，阿難，是般若波羅蜜。何以故？是經，阿難，怛薩阿竭阿羅訶三耶三佛過去、當來、今現在無有盡經藏，是經鎮，諸法悉從是經中出。 
　　“諸所有，阿難，怛薩阿竭阿羅訶三耶三佛過去、當來、今現在所為人民說經，所出不可計經卷，種種異慧，若干種經卷，所見人民若干種所喜，各各隨所行人民道徑所入慧所說，過去、當來、今現在所說，是一切皆從是般若波羅蜜藏中出諸所有經法。 
　　“阿難，若干種所見相，種種所行，若干種根，若干種黠，若干種癡，若干種慧，人民輩所求盡所求慧，怛薩阿竭，悉都盧，阿難，悉從般若波羅蜜中出，悉知曉如是。 
　　“阿難，般若波羅蜜是怛薩阿竭呵羅訶三耶三佛母，是諸慧明，是我身，皆從是中出，從是中生。” 
　　佛語阿難：“汝敬我所語，敬我法若敬愛承事我，汝自敬身于佛，汝有慈于佛，汝有孝于佛，一切恭敬于佛所，汝持是慈孝恭敬于般若波羅蜜中。如是，阿難，汝恭敬于是中，悉為供養諸佛已。 
　　“持是囑累汝，阿難，汝所當作者悉為已。汝身亦有慈，口亦有慈，心亦有慈；汝有孝于佛，不言無有孝；汝常得佛時，不言不得時；汝常如法，不言不如法；汝心常凈潔，無瑕穢；汝見佛，不言不見佛。汝如是，悉為報佛恩已。 
　　“我語汝，阿難，是般若波羅蜜從中忘失一字，汝舍，汝縱不書，汝都盧以無有慈孝于佛所，汝以不復見我。阿難，汝以不復恭敬于佛。阿難，汝以不復隨佛教。阿難，汝以不復承事用。” 
　　佛言：“阿難，汝所恭敬于佛以來，為了無復有供養佛，設從是般若波羅蜜中忘一句一言，若縱置以為背佛恩。” 
　　佛語阿難：“是般若波羅蜜，汝諦受諦念。用慈孝于佛故，承用佛教故，都盧是過去、當來、今現在佛天中天所施教，用是供養，若于薩和薩為極大慈，見諸菩薩，當視如見佛，當恭敬諸佛法。汝以親近持佛藏，作是諦念，是般若波羅蜜當諦取，莫得失一字。佛般泥洹后，汝當護是經，莫令減少，當持授與菩薩摩訶薩是諸佛經藏。 
　　“阿難，我手付汝，汝當持授與菩薩摩訶薩。持是，阿難，菩薩所作功德，勤苦死生牢獄悉破壞，諸無知者為系著悉得救解，諸魔官屬無不降伏，諸所欲法悉除去，正上佛座作阿耨多羅三耶三菩以成佛道，諸人民無目者、愚癡者悉當開解。” 
　　佛語阿難：“正第一大道無有兩，正是阿耨多羅三耶三菩阿惟三佛慧，是為般若波羅蜜決。” 
　　佛語阿難：“我般泥洹后，都盧三千大千國界，其中人民，汝悉教入經法中，悉令成就得阿羅漢道，日日教乃爾所人，如是一劫、若百劫，悉為說經，令般泥洹，雖爾汝常不具足承事我。汝不如持是般若波羅蜜中一句教菩薩學，如是為具足承事佛已，為具足供養。” 
　　佛言：“我今于是稱譽汝，囑累般若波羅蜜，至一劫、百劫不能竟，我今粗演說耳。” 
　　佛語阿難：“我今問汝，汝當說。” 
　　佛從袈裟中出金色臂，舉右手著阿難頭上，摩阿難頭，持手著阿難肩上，語阿難言：“云何，阿難，汝慈于佛不？” 
　　阿難言：“佛天中天，自當知。” 
　　如是至三，佛復問阿難：“云何，阿難，汝孝于佛不？” 
　　如是復三，阿難言：“佛天中天，自當知。” 
　　佛言：“如是，阿難，汝有慈于佛，所以為報佛恩。 
　　“阿難，汝極尊般若波羅蜜，致重敬慈于是句，心所念句，當令了了分明，心所念余悉棄之，一切心于是中，書是經正字頭，有所持時學時，當諦授與菩薩摩訶薩，與好長素卷善書令經上下句相得，書時當得好筆書好素上，當自歸承事作禮供養好香、成搗雜香、澤香、繒彩、華蓋、旗幡，悉如天上所有香，著油麻中，所凈潔油麻，好燈炷，自歸頭面著地，卻燃燈炷，加敬作禮承事。”  
　　佛說是般若波羅蜜時，在羅閱祇耆阇崛山中，在眾弟子中央坐。佛年三十時佛十二月十五日過食后說經。佛說經已，諸弟子，諸菩薩，諸天，諸阿須倫，諸龍、鬼、神，諸人民，皆大歡欣，為佛作禮而去。   
 上一部：乾隆大藏經·大乘般若部·光贊般若波羅蜜經十卷  下一部：乾隆大藏經·大乘般若部·小品般若波羅蜜經十卷   
 
   
   
乾隆大藏經·大乘般若部·道行般若波羅蜜經        
    