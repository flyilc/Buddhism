　　No. 2000

虛堂和尚語錄卷第一

　　嘉興府興圣禪寺虛堂和尚語錄

　　　　參學妙源編


　　嘉興府請疏

　　　　朝請郎知嘉興軍府主管學事兼管內勸農公事借紫楊璘撰


右伏以。者寺不是尋常。為孝宗圣跡去處。諸山皆生歡喜。承相公鈞旨。請來。當此住院人要個作家漢。伏惟新命虛堂愚公禪師。遁謙聲價。溈仰工夫。法法無心。湛鄞水一輪之月。句句有眼。高北山半嶺之云。正宜熏取戒香定香解脫香。便來坐斷佛界魔界眾生界。矧惟御殿肅悶梵坊。非憑皇覺之莊嚴。曷副清朝之崇奉。臣子義重。菩薩愿宏。請師提起九帶禪。為我祝延兩宮壽。垂虹橋畔。爭看動地放光。冷泉亭邊。切莫停車卻步。謹疏

　　諸山勸請疏

　　　　在城住持報恩光孝禪寺嗣祖比丘別浦法舟　撰


祖臨際。師運庵。聲名透徹。辭廣覺。住興圣。去取分明。足張吾軍。無愧衲子。恭惟。新命虛堂和尚。得真實諦。現清凈身。與其南北兩山閑為霧隱。孰若東西二淅高作雷鳴。況此龍宮實當虹渚。大丞相親曾問我。賢邦君不妄予人。速來速來。希有希有。閭丘向前作禮。在豐干豈饒舌之人。黃梅勉為下山。代馬祖說非心之偈

師紹定二年五月一日。在靈隱。受請入寺升堂祝圣畢。就座。僧問。呼猿洞口。無心臥月眠云。長水江頭正好。拋綸擲釣。只如靈山密付。還許學人咨參也無。師云。昆侖嚼生鐵。僧云。與么則把斷要津去也。師云。將謂爾是個出廄良駒。僧噓一聲便禮拜。師云。果然。乃云。大機圓應大道無方。去來不以象。掇轉虛空。動靜不以心。當軒大坐。兵隨印轉。將逐符行。遇物應緣。隨處作主。直得。嘉禾合穗。秀水朝宗。鳳凰來儀。麒麟現瑞。發揮西來祖意。成就興圣門庭。雖然如是。畢竟以何為驗。良久一氣不言含有象。萬靈何處謝無私

復舉。三圣道。我逢人則出。出則不為人。興化道。我逢人則不出。出則便為人。師云。二大老。一人向占波國里打鼓。一人向大食國里作舞。若要扶樹臨際正宗。大似接竹點月。山僧今日出世。亦無禪道佛法為人。只一味有口吃飯。忽有個漢出來。道謝和尚指示。拈主丈便打。何故。一不做。二不休。不風流處也風流

上堂舉。龍濟示眾道。是柱不見柱。非柱不見柱。是非已去了。是非里薦取。卓主丈。向道莫行山下路。果然猿叫斷腸聲

解夏小參。靈山結夏。結本不曾結。興圣解夏。解亦不曾解。解結既無拘。去來無作相。所以道。以大圓覺。為我伽藍。身心安居平等性智。喝一喝。者草索子諸方共用底。只如入花街穿柳巷。波波挈挈過了九旬。克期取證。又作么生。喝一喝。國有憲章。三千條罪

復舉。文殊三處度夏公案。師云。迦葉當時性燥下得一椎。莫道。文殊三處度夏。直饒黃面老子別有神通。也須腦門著地

次日上堂。秋風浙浙秋水冷冷。千辛萬苦。負笈擔簦。張公堠了李家店。草舍茅庵短作程

知府吳狀元蠲蘆租。公據立石。上堂。拈主丈云。黃面老漢末上遭他。向雪山深處。六年抬腳不起。自后三百六十余會。說盡葛藤終是解洗不出。達磨大師自西天。歷十萬里水云而至此土。故是不著便。無端信腳蹈著。枝葉轉生。誰知二千年后。累及興圣寺里。籬坍壁倒。道絕人荒。幸而風云際會。有力量人不施寸刃。削草除根便見。坐致太平高歌舜日。然雖如是。且道。有何憑據。卓主丈。公驗分明

除夜小參。灰寒火冷。家家爆竹送窮。臘盡春回。處處燒錢引鬼。三百六十日。交頭結尾。別展生涯。二千年滯貨不行。重新增價。榾柮火村田樂。露地牛。不勞拈出。金剛圈栗棘蓬。鐵酸豏。正好施呈。南來北往。吞透無門。鶻眼鷹睛。怎生啞啖。興圣恁么告報。早是按下云頭。何故。江南地暖塞北天寒

師復云。諸方烹龍肝鳳髓。我此間荒涼。無可供養。向深山巖崖人跡不到處。拾得一物。揚在無事甲中多年矣。今夜盡情拈出。與諸人分歲。卓主丈一下。切忌渾侖吞

元宵上堂。人間燈天上月。有明有暗有圓有缺底事貪。觀心未歇。興圣室內無油。免得證龜作鱉

中秋上堂。金風吹落葉。玉露滴清秋。叵耐寒山子。無言笑點頭。且道。笑個甚么。擊拂子。既能明似鏡。何用曲如鉤

上堂。天晴蓋卻屋。乘時刈卻禾。輸納皇租了。鼓腹唱謳歌。師云。洞山可謂高枕無憂。惜乎坐在者里。興圣今日亦下手蓋屋。只是未納官賦。還與古人有相見分么。卓主丈。惜乎坐在者里

上堂舉。楊岐示眾薄福住楊岐。年來氣力衰。寒風凋敗葉。猶喜故人歸。啰啰哩。拈起死柴頭。且向無煙火。師云。楊岐和尚慣得其便。爭奈。美食不中飽人

歸新方丈上堂。松花荷葉橡栗蹲鴟。驅虎豹而聚禪徒。坐荊棘而興寶所。此是前輩住持樣子。興圣薄緣。道不及古。二百日內。區區役役。勞我諸人成此丈室。今日遷歸。如何受用卓主丈一下。有心排佛祖。無口笑諸方

徑山倫藏主至。上堂。無義漢誰識爾。口吃耳聾。驢拗到底。一氣轉一藏。是非終難洗。大法下衰。污人唇齒

上堂。削圓方竹杖。鞔卻紫茸氈。是爾衲子尋常用處。只如月波樓跳入蟭螟眼里。千圣小王怒發。將鴛鴦湖。一腳踢翻。又作么生

冬至小參。天地不仁。以萬物為芻狗。衲僧不仁。以自己為臘月扇子。所以儱儱侗侗。日用而不知。直得。古風再振。大樸全彰。及乎一氣不言。發自九淵之底。初爻無象。肇為萬化之宗。依舊仲冬嚴寒。又見果州飯布。作么生。得不落遷變去。嗚咿嗚咿。只可自知

復云。諸方今夜堆盤滿饤。此間斗斗揍揍。半青半黃。且教諸人吞吐不下。何故。鄭州梨青州棗。萬物無過出處好

上堂。盡乾坤之內。無有一人發真歸元。盡乾坤之內。無有一人知佛法名字。直得。堯風蕩蕩舜日輝輝。野老謳歌漁人鼓棹。會么。喝一喝。瑕生也

歸新修僧堂上堂。石霜坐枯千眾。已見未忘。南泉牽牛巡堂。乞兒斗富。興圣古屋一旦鼎新。坐臥經行。各宜記取。且道。記取個甚么。喝一喝

上堂。槿花凝露。梧葉鳴秋。遇景觸物。隨分知羞。卓主丈。住住。諸方聞得道。我說老婆禪

中秋上堂。一年有十二個月。每月一度團圓。其余盡是缺。中間晦明出沒。太半有不見者。惟有今宵。分外皎潔。無物堪比倫。教我如何說

上堂。舉。趙州因僧問。學人乍入叢林。乞師指示。州云。吃粥了也未僧云。吃粥了也。州云。洗缽盂去。其僧有省。師云。趙州有運斤之手。者僧具就斲之資。雖然也是就地彈雀

結夏上堂。天下禪和。今朝盡入野狐窟里做伎倆。山僧雖則退水藏鱗。終不向鷺股割肉

上堂。舉。雪竇。春山疊亂青。春水漾虛碧。寥寥天地間。獨立望何極。乳峰年老思鄉。東望西望。興圣豈不知道。春波門外有水無山。尋常只是不能望得。何故。路途雖好。不如在家

上堂。續鳧截鶴。夷岳盈壑。衲僧家如油入面。還知招寶山把等子秤么。知得。南海東頭底。許爾商量。不然。市廛邸店。不得耳語

上堂。暮春者春服既成。冠者五六人。童子六七人。浴乎沂風乎舞雩詠而歸。夫子喟然嘆曰。吾與點也。師云。隔窗看馬騎。故有之。衲僧家著黑衣護黑柱。終不向爾道。依悕松屈曲。仿佛石斕斑

受報恩辭眾。上堂。流虹七載夤緣盡。又向天寧理債窠。脫得驢胎入馬腹。皮毛輕重不爭多

興圣寺語錄終

　　嘉興府報恩光孝禪寺語錄

　　　　參學可宣編


師入寺。升堂祝　圣畢。次拈香云。此香揚在無事甲里多年矣。今日貧時思舊債。未免拈出。供養前住安吉州護圣萬歲禪院。先師運庵和尚。用酬法乳

師就座。僧問。金雞唱曉。玉鳳銜花。朝蓋臨筵。請師祝圣。師云。獨角麒麟登海嶼。九包鸞鳳舞神山。僧云。三圣道。我逢人則出。出則不為人。此意如何。師云。掘地深埋。僧云。興化道。我逢人則不出。出則便為人。又作么生。師云。釣絲絞水。僧云。只如判府侍郎請和尚。開堂演法相送入寺。有何祥瑞。師云。恐動一城人。僧云。還有為人處也無。師云。獨有爾皮下無血。僧云。不因夜來雁。爭見海門秋。便禮拜

師乃云。黃葉遮門主丈子不打者死漢。蘆花擁膝。瞎驢兒有甚生涯。大都法未忘情。是以隱而彌露。普化紅塵堆里。盤山豬肉案頭。發揮靈鷲雄機。顯示少林密旨。然雖如是。山僧尋常。不曾與人破口道個不字。今日事不護已。抑下威光。普請諸人。同證廛中佛事。卓主丈。是即是。只是不合蹈步向前

復舉。王常侍訪臨濟。問云。者一堂僧還看經否。際云。不看經。又問。還習禪否。際云。不習禪。侍云。經不看禪不習。作個甚么。際云。總教伊成佛作祖去。侍云。金屑雖貴。落眼成翳。師云。好一局棋。黑白已分。只是末后一著。無人知得落處

當晚小參。作么生。與諸人相見。若作世諦相見。寒溫已畢。若作佛法相見。問答。已周況衲僧家。眉如箭簳。眼似銅鈴。未舉先知。未話先領。說甚么相見不相見。雖然。山僧乍到此間。不知井窖向背門限高低。未免從頭問過。何故彼此要知

復舉。法燈示眾。本欲深藏巖壑。隱遁過時。奈清涼老人有未了公案。出來與他了卻。時有僧出問。如何是未了公案。燈便打云。祖禰不了。殃及兒孫。師云。法燈放去太奢。收來太儉。者僧身埃白刃。義氣薄云。檢點將來依然未了。山僧住個小院七年。拖泥帶水。手腳未干。今日乍領報恩。人事倥[仁-二+忽]。若是未了公案。不敢拈出。何故。恐屈辱先師

次日為徽宗皇帝上堂。古佛過去亦久矣。不知何處應群生。紫金光聚人難睹。空里惟聞仙樂鳴

上堂。報恩有三件。不如諸方。第一說到行不到。第二行到說不到。第三聻。卓主丈。人貧智短馬瘦毛長

上堂舉。楊岐問慈明。幽鳥語喃喃。辭云。入亂峰。時如何。明云。我行荒草里。汝又入深村。岐云。官不容針。更借一問得么。明便喝。岐云。好一喝。明又喝。岐亦喝。明連喝兩喝。岐便禮拜。師云。下喬木入幽谷。養子之緣。慈明為甚么。連喝兩喝

上堂。主丈子。尋常口吧吧地道。我能縱能奪能殺能活。及問他遠法師因甚不過虎溪。便道不得。且道。病在那里

上堂。溪林葉墮。塞雁聲寒。見成公案。大難大難。百雜碎。鐵團圝。和風搭在玉闌干

冬至小參。天寒人寒。針頭削鐵。滴水滴凍。畫餅充饑。丹霞燒木佛。餓狗嚙枯髏。鏡清不展單。胡餅里覓汁。從上老漢既把不定。未免隨時逐節。便見陰消陽長。小去大來。暖律飛灰。繡紋添線。只如無陰陽地。還有遷變也無。卓主丈。月似彎弓。少雨多風

復舉。洞山冬夜吃果子。次問泰首座。有一物黑似漆。常在動用中。動用中收不得。過在甚么處。泰云。過在動用中。山令侍者掇退果卓。師云。盡道金地招手。江陵點頭。殊不知。長蛇偃月未見輸贏。撿點得來。劍去久矣

天基節上堂。南岳七十二峰。華頂萬八千丈。瞻之無際。仰之無垠。以此無窮數。用祝圣明君

佛成道上堂。一日日一時時。逗到臘八夜眼上錯安眉。東西不辨。南北狐疑。從教萬古業風吹

上堂。舉。臨際令侍者傳語德山。侍云。德山要打人。際云。汝但去。待伊拈棒。接住與一送。管取不打爾。侍依所教。果然不打歸。舉似臨際。際云。我從來疑著者漢。師云。盡謂。德山只解淺水張鱗。不能深潭下釣。殊不知。臨際父子。被德山埋在荒草堆頭。至今抬身不起

上堂。拈主丈。若恁么。諸方決定不肯。不恁么各自檢責。看恁么不恁么。犢鼻裈滌酒器底報恩有個方便。諸人還甘也無。良久靠主丈

除夜小參。拈主丈。未有世界。未有佛祖。便有者主丈子。礙東礙西。及乎世界成立佛祖出興。依舊鱗鱗皴皴。栗栗楖榔。德山借他鼻孔出氣。芭蕉齒豁。不覺漏風。致令天下禪和。個個隨他腳后跟。轉年窮歲盡不解轉身。只因節目不分。落在報恩手里。我也不能勘辨得爾。只要諸人知道。三陽交泰。萬匯咸亨。脫或未然。以主丈畫一畫。大眾退后

復舉。香林因僧問。萬頃荒田是誰為主。林云。看看臘月盡。師云。香林雖能坐致太平。要且不通物義。有問報恩萬頃荒田是誰為主。一氣走五百里。更不回頭。何故。似者般時節。誰敢兜攬許多田地

元宵上堂。好一碗燈。只是無人東挑西剔。若剔得分明。前街后巷。碧綠青紅。總是眼中屑。且道。是那一碗

上堂舉。雪峰巖頭欽山往河北。禮拜臨際。路逢定上座。峰云。臨際和尚健否。定云。已遷化了。雪峰巖頭相顧太息。復問。尋常有何言句示徒。定云。赤肉團上有一無位真人。常在諸人面門出入。未證據者看看。欽云。何不道非無位真人。定擒住云。無位真人與非無位真人。相去多少。速道速道。欽山色動不能對。雪峰巖。頭勸解。定云。若不看者兩個老凍膿。面[祝/土]殺爾者尿床鬼子。師云。定上座雖則對物收稅。爭奈雪峰巖頭何。有人緇素得出。換盞點茶供養爾

請首座上堂。玉在石則溫。珠在淵則媚。正人在叢林。則綱目正法令嚴。應機通變。以毒藥為甘露。以無明當慈悲。要見此人么。卓主丈。下座與大眾。拜請甘露和尚。歸第一座

上堂舉。南泉因。趙州問。知有底人。向甚么處去。泉云。山前檀越家。作一頭水牯牛去。州云。謝師答話。泉云。昨夜三更月到窗。師云。王老師救手刀子。雖利被趙州用減窖法。幾乎打破蔡州

佛涅槃上堂。釋迦老子二千年前。做一個夢。至今未醒。引得兒孫。向夢中說夢。狐魅后人。報恩寡不敵眾。只得換手椎胸。道蒼天蒼天

上堂舉。靈云見桃花悟道頌。玄沙道。諦當甚諦當。敢保老兄未徹。師云。一人先行不到。一人末后太過。報恩尋常。眼見鼻孔。何故。春風幾度落紅雨。深淺何曾著眼看

上堂。德山棒如雨點。要且打不得皮下無血底。臨際。喝似雷奔。要且喝不得耳朵無聰底。直饒打得悟喝得省。報恩未必橫點頭。何故。知我罪我

上堂舉。黃昏脫襪打睡。晨朝起來旋系行纏。夜來風吹籬倒。知事普請。奴子劈篾縛起。師云。諸方盡謂舜老夫坐在無事甲里。那知三冬枯木花。九夏寒巖雪

結夏小參。僧問。德山小參不答話。有問話者三十棒。此意如何。師云。畫虎成貍。僧云。趙州小參要答話。有問話者。置將一問來。又作么生。師云。撓鉤搭索。僧云。趙州德山用處。莫止一般么。師云。鬼爭漆桶。僧云。牛頭未見四祖時。為甚百鳥銜花獻。師云。武陵春色早。臺榭綠陰多。僧云。見后為甚百鳥不[口*(御-ㄗ+亍)]花獻。師云。破鏡不重照。落花難上枝。僧云。只如學人。今夏依附和尚。有何方便。師云。粗粥淡飯。隨分過時。僧云。若不登樓望。焉知滄海深。師云。賊是家親

乃云。形聲未兆。積岳堆山。言跡才彰。難尋影響。所以釋迦掩室于摩竭。凈名杜口于毗耶。以致西天四七唐土二三。天下老凍膿。用盡機關。無捕手處。只得平高就下。以二千年前用不著底斷貫。穿天下衲僧鼻孔。謂之禁足護生。克期取證。愈見狼藉。報恩修行無力。未免隨例顛倒去也。卓主丈。不因射雕手。誰識李將軍

復舉。六祖因。僧問。黃梅意旨是甚么人得。祖云。會佛法人得。僧云。和尚還得否。祖云。不得。僧云。為甚不得。祖云。我不會佛法。師云。高山流水。子期故善聽之。雖然三十年后。有人罵報恩在

次日上堂。呵釋迦叱彌勒。衲僧家氣宇如王。為甚么今朝草繩自縛。擊拂子。覓火和煙得。擔泉帶月歸

上堂舉。藥山久不上堂。知事云。大眾久思和尚示誨。山云。打鐘。著眾方集。山便掩卻門。知事云。既許與大眾上堂。為甚么一言不施。山云。經有經師。論有論師。爭怪得老僧。師云。古人為物傷慈。于中有失。者僧當時才見掩門。便就地上。畫一圓相。各自散去。管取藥山開門不得

徽宗皇帝大忌。上堂。圣人無已。靡所不已。總塵剎無不是。差之毫厘失千里。仙仗飄飖去不還。從教六合清風起

上堂舉。南泉住庵。時一僧到。泉云。我上山作務。齋時做飯吃了。送一分來。其僧飯了。將家事一時打碎。就床。上臥。泉伺久不來。遂歸見僧臥。泉亦臥。僧便起去。泉住后云。我往前住庵時。有個靈利道者。至今不見。師云。王老師。若不顧錐頭利。者僧要起去未得。雖然石厭筍斜出。岸懸花倒生

上堂舉。洞山因。僧問。寒暑到來。如何回避。山云。何不向無寒暑處去。僧云。如何是無寒暑處。山云。寒時寒殺阇梨。熱時熱殺阇梨。師云。當時者僧且冷笑一聲。管取洞山隱身無路

上堂。始見安居。又逢中夏。孜孜矻矻底。鬼神莫測其由。[米/?/天][米/?/天][吉/?/天][吉/?/天]底。佛祖辨他不出。報恩門下。還有此人么。家無白澤之圖

上堂。舉。寒山子因。眾僧炙茄。次將茄串。向一僧背上。打僧回首。山呈起茄串云。是甚么僧云。風顛漢。山卻向傍僧云。爾道是僧費多少鹽醬。師云。欺敵者亡。者僧還甘么。報恩若見他呈起茄串道是甚么。便作聽勢擬議。奪茄串便打

上堂。五祖凡示眾。東邊掉一句。西邊掉一句。大似蘸雪吃瓜冬。喚作楊岐正傳東山暗號。殊不知。法出奸生事久多變

上堂。舉。世尊一日升座。眾集定。文殊白椎云。諦觀法王法。法王法如是。世尊便下座。師云。是則是。只是舉椎較重些子

請監收上堂。無生田地。有種有收。時節到來。自然成熟。衲僧家開著口少他一時子不得。若非本色人。難以絕滲漏。且那個是本色人。卓主丈。公

解夏小參。僧問。三月安居今已滿。九旬功用事如何。師云。眼前依舊急絣絣。僧云。西天以臘人為驗。著甚死急。師云。者漆桶。僧云。謝指示。師云。黃連未是苦

乃豎拂子云。恁么則易。不恁么則難。恁么則易。有結有解。把纜放舡。不恁么則難。有始有終。無事不辦。諸方逼生蠶作繭。特牛產兒。我者里買帽相頭。隨家豐儉。不覺也過了一夏。來朝解開布袋。各自爾東我西。前程忽有人。道著報恩爺名。不須諱卻。何故。擊拂子。秋風吹渭水。落葉滿長安

復舉。昔有老宿。一夏不為師僧說話。有僧嘆云。我只么空過一夏。不敢望和尚說佛法。得聞正因二字也。得。老宿聞云。阇梨莫嘶速。若論正因一字也無。道了扣齒云。我無端恁么道。鄰壁有老宿聞云。好一釜羹。被兩顆鼠糞污卻。師云。三個擔板漢。一個較些子。報恩一夏。懸鼓待椎。佛法二字。無人問著。何故不因入水。爭見長人

次日上堂。行住坐臥四威儀中。常有一處險。只是諸人檢點不出。若檢點得出。許爾是個天津橋上漢。若檢點不出。九十日內枉費精神。且道。那個一處。卓主丈。險險

上堂。舉。云門因洞山到。問近離甚處。山云。查渡。門云。夏在甚處。山云。湖南報慈。門云。幾時離彼。山云。八月二十五。門云。放汝三頓棒。山次日問。昨日蒙和尚放三頓棒。不知過在甚么處。門云。飯袋子。江西湖南。便與么去。山于言下有省。師云。見亡執謝。方為本色衲僧。洞山錯何似云門錯

上堂。舉。趙州因。僧辭。州云。甚處去。僧云。諸方學佛法去。州云。有佛處不得住。無佛處急走。過三千里外。逢人不得錯舉。僧云。與么則不去也。州云。摘揚花摘揚花。師云。神臂弓由基箭。趙州用之無不中的。爭奈者僧是赤眉隊里來

謝南禪云壑和尚并維那。上堂。道人相見。如云升空。如水赴壑。品藻張胡子頷下無須。罵詈諸方搗濕谷吃飯。忽有個漢出來道。低聲低聲。新維那令嚴。不要說人長短。山僧只得休去。何故禹力不到處。河聲流向西

上堂。舉。興化見同參來才上法堂。化便喝。僧亦喝。化又喝。僧又喝。化拈棒。僧又喝。化云。爾看者漢。猶作主在。僧擬議。化便打。侍者云。適來者僧有甚觸忤化云。是他。也有權。也有實。也有照。也有用。我將手向他面前橫兩遭。便去不得。似者般瞎漢。不打更待何時。師云。劍刃上走馬。火焰里藏身。興化門下。不為分外。無端被者僧放乖。卻向侍者處翻本

上堂。汝諸人盡被聲色所轉。何不鼓聲未動。來法堂前行一兩遭。雖然。報恩更點火。照爾面在

開爐上堂。舉丹霞燒木佛。師云。丹霞如蟲御木。院主偶爾成文。報恩今日開爐。且無木佛可燒。只有些無明火。常在諸人面前。日短夜長。各自照顧

冬至小參。釋迦已滅。彌勒未生。恁么時節。東去也得。西去也得。無端。少林壁觀雪庭墮。臂引得一地里。人如荷一百二十斤重擔。上羊額嶺一般。及乎詰其端由。依舊不出。個仲冬嚴寒布裈赫赤。報恩久默斯要。不務速說

復舉。五祖演和尚示眾。但只吃果子。誰管樹曲彔。師云。者無厭消老翁。得與么不知來處。報恩果子貴賤。價數高低。也要諸人一一知得

上堂。舉。古德因。僧問。如何是冬來事。德云。京師出大黃。師云。金以石試。人以言試。古人自謂。全璧而歸。不知身在草里

謝執事上堂。一跳一躑。師子嚬呻。一新一舊。和氣如春報恩尺不如寸。贏得癡坐。何也。家里有人

上堂舉。臨際入京教化云。家常添缽。到一家門首。婆云。太無厭生。際云飯也未得。何言太無厭生。婆便閉卻門。師云。蠅見血鶻捉鳩。拳來踢報。膠漆相投。難提掇處轉風流

天基節上堂。定乾坤句。今古共遵。擒虎兕機。圣凡莫辨。以此助無為之化。四海晏清。以此祝無上之尊萬邦[口*御]璧。時臨圣誕。預啟珍筵。一句無私。如何舉似。卓主丈。暗消溪畔雪。輕拆壟頭梅

徑山無準和尚至。上堂。舉。仰山道。東寺師叔若在。慧寂不致寂寞。師云。仰山飲水貴地脈。報恩久貧乍富。豈敢效顰。未免借一條小路子行。何故。擊拂子。移花兼蝶至。買石得云饒

除夜小參。去年貧未是貧。守株待兔。今年貧始是貧。認賊。為子。去年貧。無卓錐之地。癩狗系枯椿。今年貧錐子也無。和贓納款。與么與么。三百六十日。循環不已。不與么不與么。七十二氣候去。復還來。抱橋柱澡洗底。到底不知。依樣畫胡蘆底。轉增妄想。直饒輥到結交頭。依舊眼睛烏律律。報恩莫有方便么。卓主丈。皇天苦屈

復舉。疏山示眾。老僧咸通年已前。會得法身邊事。咸通年已后。會得法身向上事。師云。古人。明修棧道。暗度陳倉。山僧。端平二年住此山。牽長補短。隨分過時。若是法身邊事。巢父飲牛。許由洗耳

正旦上堂。年年是好年。日日是好日。為甚有新有舊。若道得個隔手句子。許爾鐵輪峰頂翹足。大洋海底算沙。不然野火燒不盡。春風吹又生

上堂舉。藥山示眾。我有一句子。待特牛生兒。即向汝道。時有僧出云。特牛生兒了也。為甚不道。山喚侍者將燈來。其僧便歸眾。師云。者僧歸眾太速。蹉過藥山

上堂。春風如刀。春雨如膏。衲僧門下。何用忉忉

上堂舉。資福因。僧問。古人拈椎豎拂。意旨如何。福云。古人恁么。僧再問。福便喝。師云。好大眾。如馬前廝撲。者僧若恁么。有甚資福

重午上堂。人間四百四病。病病有藥。唯有毛病難醫直饒善財信手拈來也。只是對病與藥。要且不得無病之藥。且作么生。是無病之藥。卓主丈。先要忌口

上堂。涼飆乍起。玉露初垂。蟬噪高梧。蛩吟古砌。發揮臨濟在黃檗處。吃棒底意旨。誰肯承當。直饒言外知歸也。是秤椎蘸醋

上堂。舉。玄沙問鏡清云。不見一法是大過患。汝道。不見甚么法。清指露柱云。莫是不見者個法么。沙云。浙中清水白。米從汝吃。佛法未在。師云。也好莫是兩字會么。寒云抱幽石。霜月照清池

退院上堂舉。高亭隔江見德山。便乃橫趨而去。后來開法。承嗣德山。師云。高亭只見錐頭利。不見鑿頭方。當時若過江來。豈止住院。有人會得主丈子。兩手分付。不然。云在嶺頭閑不徹。水流澗底太忙生

報恩語錄終

　　慶元府顯孝禪寺開山語錄

　　　　侍者無隱編


師入寺上堂。祝　圣畢。次拈香。奉為革律為禪功德主侍讀尚書。資陪祿算。師就座

乃云。青蓮瞬視。微笑知歸。遞代相承。難圖滋蔓。直得。天回地轉。虎嘯龍吟。合浦珠還。云山改觀。所以道。大人具大智。大機得大用。剪蜂房為獅子之窟。變荊棘作旃檀之林。香風四馳。狐兔屏跡。以此建法幢立宗旨。以此報君親助圣化。然雖如是。且君臣慶會。一句作么生。擊拂子。九萬里鵬才展翼。一千年鶴使翱翔

復舉。良遂座主參麻谷。谷見來攜鋤去鋤草。次日又來。谷便閉卻門。遂因此契悟。乃云。和尚莫謾良遂好。若不來見和尚。幾被十二分教誤卻一生。遂將房計賣卻。作一罷講齋。示眾云。良遂知處。諸人不知。諸人知處。良遂總知。師云。禮非玉帛而不表。樂非鐘鼓而不傳。是則是。量才補職。就中些子誵訛。只是無人檢點得出

上堂舉。金牛和尚。每日齋時。自將飯于僧堂前作舞。呵呵大笑道。菩薩子吃飯來。師云。等是普同供養。誰知飯里有沙

冬至上堂。僧問。群陰消盡一陽復生。衲僧家到此。如何轉身。師云。老鼠入牛角。僧云。和尚。忒殺方便。師云。仁者見之謂之仁

乃舉。趙州因。僧問。如何是祖師西來意。州云。庭前柏樹子。僧云。和尚莫將境示人。州云。我不將境示人。僧云。如何是祖師西來意。州云。庭前柏樹子。師云。趙州割已利人。明月夜光多逢按劍。忽有問顯孝如何是祖師西來意。只向他道。山深無過客。終日聽猿啼

上堂。言而足。終日言而盡道。言而不足。終日言而盡物。且道。道與物是一是二。若道是一。為甚么。客山高主山低。若道是二。為甚么。天地一指。萬物一馬。個里緇素。得出還爾草鞋錢。不然。但愿來年蠶麥熟。羅睺羅兒與一文

上堂。杜宇不如歸。竹雞泥滑滑。深山巖崖中。誰道無佛法有佛法。衲僧只有三只襪

上堂。舉。長髭廊下見僧問訊。髭云。步步是汝證明處。還知么。僧云。不知。髭云。賴汝不知。若知。我堪作甚么。僧便禮拜。師云。長髭垂釣。綆短不構深泉。者僧放乖。好與連腮一掌。作家分上。鳳林吒之

上堂。渾似今日。達磨大師添多少光彩。更若踏步向前。便不是了也

上堂。顯孝盡力。只為得中下之機。要且不為得向上之機。主丈子。不覺出來冷笑道。大丈夫漢。等是為人。何不教他脫籠頭卸角馱。如白衣拜相一般。說甚么向上向下。山僧道。主丈子爾果然作家。我不如爾

除夜小參。年去年來迎新送舊。山僧謾諸人。一點不得。大盡三十日。小盡二十九。諸人謾山僧。一點不得。既知賓主不相謾。彼此吃飯須論噎。衲僧家。各有一片田地。年頭至年尾。在里許作活計。只是蹈不著。縱饒蹈得著。埋沒已靈孤負先圣。且道。是甚么田地。擊拂子。春來草自生

正旦上堂。拈主丈。不得道著新年頭佛法。禪和家面噤噤地。那里肯隨時逐節。顯孝從來柳下惠。卓主丈。伏惟。貍奴白牯。履茲而去。各各水草常甘。無致嘴長毛瘦

上堂舉。大愚辭歸宗。宗云。爾。向甚處去。愚云。諸方學五味禪去。宗云。我者里有一味禪。為甚不學。愚云。如何是和尚一味禪。宗便打。愚云。我會也。宗云。道來看。愚擬開口。宗又打。師云。是則是青出于藍而青于藍。若其交鋒之際。冰生于水寒于水。則未可也

解夏上堂。十五日已前休。十五日已后住。正當十五日。休也休不得。住也住不得。何故況諸人九十日內。各各所證法門。未嘗一一引驗。以主丈畫一畫。過

上堂。舉。云門因。僧問。初秋夏末。前程忽有人問。未審對他道甚么。門云。大眾退后。僧云。過在甚么處。門云。還我九十日飯錢來。師云。者僧是王小波草鞋。云門雖縱奪可觀。未免暗中著箭

上堂。山僧恰似抱璞者。但欠臨風涕泣。不道舉世無人。只是可惜許

上堂舉。玄沙示眾。諸方盡道。接物利生。忽遇三種病人。作么生接。患盲者拈椎豎拂。他又不見。患聾者語言三昧。他又不聞。患啞者教伊說。又說不得。若接不得。佛法無靈驗。師云。大凡病豈止乎三種。玄沙恐人不能接。又憂佛法無靈驗。老僧不惜眉毛。試接此三種人看。卓主丈。盲聾喑啞底近前來。又卓主丈。不得孤負老僧。更若不會。又與爾下個注腳。卓主丈。平生肝膽向人傾。相識渾如不相識

上堂。尋常開著口合不得。蓋不在乎語言之間。若涉語言。摩竭提國遂成虛設。畢竟在那里。卓主丈。巡人犯夜

上堂。常年九日。籬下黃花。粲然在目。今秋旱甚。未見一枝。賴得汾陽老人有一句子。不妨應時及節。且道。是那一句。喝一喝

顯孝語錄終

　　慶元府瑞巖開善禪寺語錄

　　　　侍者梵閱編


師入寺。指山門。出出入入。無非與汝諸人。共者一路子。因甚不知門限高低。喝一喝

據方丈。爐鞴之所。鈍鐵尤多。阿那個不受鉗錘。以主丈畫云。過者邊立

指法座。說如建瓴。坐如山岳。就下平高。咬牙爆爆

師拈香。祝　圣畢。斂衣就座云。離婁極力。白浪滔天。罔象無心。神珠歷掌。不涉化機。如何相見。有僧出便喝。師亦喝。僧打一圓相便禮拜。師云。怪力亂神

乃云。大道只在目前。要且目前難睹。欲識大道真體。不離聲色言語。與么說話。大似折草量虛空。衲僧家不求諸圣。不重已靈。眨上眉毛。早已蹉過。說甚么口頭聲色。野犴鳴獅子吼。三千里外。不敢抬眸。直饒臨際德山。棒喝交馳。且請束之。高閣。何故。擊拂子。自從金革銷聲后。惟聽堯民擊壤歌

復舉。本朝太宗皇帝。托起寶缽。問王隋相公。既是大庾嶺頭提不起。因甚在寡人手里。相公無對。后來慈明代云。陛下腕頭有力。師云。君臣慶會。日照天臨。若是大庾嶺頭底。物歸有主

當晚小參。僧問。承聞和尚有言。衲僧家不求諸圣。不重已靈。還端的也無。師云。聽教分曉。僧云。只如三條椽下。明甚么邊事。師云。兩個石人相耳語。僧云。與么則德山臨際。倒退三千。師云。也恐如此。僧云。人天交接。兩得相見。一句作么生。師云。大家在者里。僧云。非但大眾觀光。學人小出大遇。師云。偷心鬼子。僧禮拜。師拈主丈云。若是我虎丘直下。如積世富兒一錢不亂使。個個生生獰獰局局促促。只因家法太嚴。以致門庭冷落。山僧沒興也撞入者保社。被人喚作松源嫡孫。可謂浪得其名。今夜已展不縮。未免向無人著眼處。拈出一星子。也教諸人知道十二峰頭。元有靈芝仙草。卓主丈

復舉。感首座問法昌。昔日北禪烹露地白牛。今夜分歲有何施設。昌云。臘雪連天白。春風逼戶寒。感云。大眾吃個甚么。昌云。莫嫌冷淡無滋味。一飽能消萬劫饑。感云。未審是甚么人置辦。昌云。無慚愧漢。來處也不知。師云。感首座當時若向一飽能消萬劫饑處。道個謝和尚供養。管取法昌拔貧做富

元正上堂。嘉熙紀運。淳祐開圖。歷數既長。倒指難數。且道。今日是甚么日。卓主丈。辛丑歲首。烏飛兔走

天基節上堂。河出圖洛出書。雷霆變化。鬼神莫測其由。且道。是何祥瑞。良久。圣人復生

上堂。舉趙州因。僧問。至道無難。唯嫌揀擇。是時人窠窟否。州云。曾有人問我。直得五年分疏不下。師云。觀大海者難為水。游圣人之門者難為言。不因者僧。難見趙州老子

謝維那上堂。古佛只在椎頭。每日呼來喚去。非惟綱令清嚴。下下要分緇素。興化當年錯用心。月明豈在珊瑚樹

上堂。舉。趙州侍者報云。大王來也。州云。大王萬福。侍云。未到。州云。又道來也。師云。趙州年老。聽事不真。侍者。王令已行。猶在門外

上堂。舉。臨際因。趙州游山。到院后架洗腳次。際便問。如何是祖師西來意。州云。恰值老僧洗腳。際近前作聽勢。州云。會即便會。啖啄作甚么。際便歸方丈。州云。三十年行腳。今日錯為人解注。師云。攫金者不見人。逐鹿者不見山

上堂。舉。溈山問仰山。寂子心識微細流注。無來得幾年。仰山不敢答。卻云。和尚無來幾年矣。溈云。老僧無來已七年。溈山又問。寂子如何。仰云。慧寂正鬧。師云。古人及盡玄微猶恐走作。今人只管孟八郎道。總是五逆人聞雷

上堂。舉。夾山示眾。若論此事。直須揮劍。若不揮劍。漁父棲巢。師云。夾山未得與物俱化。致令影草之流認驢作馬

結夏小參。等是恁么時節。何不便領取去。西天廣額。旃陀羅。放下屠刀。我是千佛一數。可殺性燥。若約衲僧門下。猶是半提。而況立期立限。坐守化城。比擬張麟。兔亦不遇。息耕[(宋-木)/火/ㄆ]尋常。多是向三句前兩句后。放一線地。與諸人整頓手腳。若也知慚識愧。九十日內。不得忘卻老僧

復舉。溈山大安和尚示眾。有句無句如藤倚樹。疏山參問次。師云。矮師叔當時若向溈山未屙已前。得個瞥脫處。免得認聲色之流東卜西卜。今既漏逗。千古之下。豈曰無人。卓主丈。住住。趕人不得趕上

次日上堂。有一人。日銷萬兩黃金。同此圣制。只是無人認得。若有人認得。卻許伊。日銷萬兩黃金

上堂。舉。五泄初參石頭。泄云。一言相契即住。不契即去。頭據坐。泄便行。頭云。阇梨。泄回首。頭云。從生至老只是者個。回頭轉腦作甚么。泄于言下大悟。師云。稛載而往。垂橐而歸

上堂。舉。巖頭示眾。大凡唱教須從無欲中流出三句。只是理論咬去咬住欲去不去欲住不住。或時一向不去。或時一向不住。應庵拈云。從上老漢。須得個些子說話。師云。巖頭若行一丈。應庵只行八尺。嚴頭若行一尺。應庵只行二寸。何故從來把本修行。不敢棄嫌因果

瑞巖語錄終

　　慶元府萬松山延福禪寺語錄

　　　　侍者德溢編


師在啟霞受請。辭眾上堂。拈拄杖云。此事在通人分上。不可以言言。不可以跡跡。設使言跡雙泯。猶落斷常之見。而況朝游夕處。賓王歷然。鳧短鶴長。彼此知有。雖作萬松孤頂云。終憶霞峰老人石。臨風一曲。別有希聲。水遠山長。如何按指。卓主丈

復舉。長慶示眾。撞著道伴交肩過。一生參學事畢也。是靈龜曳尾。山僧自退芝峰。托跡于茲。三歷寒暑。又勝他古人者多矣。今過海山。可無攀感。綴成一偈。以表分違。斂影窮原。懶出扃。曉云如送又如迎。因思執手經行處。幾聽沙泉繞澗鳴

師入寺。上堂。祝　圣畢就座。僧問。聲前一句。不墮常機。轉位就功。如何相見。師云。問訊不出手。僧云。且道。天子萬年作么生。師云。瑞草生嘉運。林花結早春。僧云。直得。九州四海。雷動風馳。師云。出門惟恐不先到。僧云。如何是延福境。師云。天高蓋不盡。僧云。如何是境中人。師云。月到中峰猶未歸。僧禮拜

師乃云。迦葉門前。個個蹈著。問之則便道不知。老胡帶來。人人知有。叩之則便道不會。衲僧家如刺猬子。無爾近傍處。固甚聞鐘聲。各各披七條。與么會去。純樂無為之化。追回太古之風。便見。耕田鑿井。曉作夕息。自然不敢違時失候。然雖如是。畢竟以何為驗。擊拂子。九皋鶴舞威音外。三島花敷大塊初

復舉。孝宗皇帝問佛照禪師。世尊雪山六年。所成者何事。佛照奏云。將謂陛下忘卻。師云。君臣慶會。日照天臨。斡旋造化之元樞。奮發風雷之大用。然雖如是。還知太平無象么

當晚小參。僧問。安居禁足。西天令嚴。和尚為甚。明知故犯。師云。不因樵子徑。爭到葛洪家。僧云。文殊三處度夏。未決眾疑。和尚來自霞峰。群心鶴望。還與文殊相去多少。師云。好事不在忽忙。僧云。大善知識豈無方便。師云。老僧罪過。僧禮拜。師云。謾我即得

乃云。大家在者里。誰敢謾爾諸人。若各各道頭知尾。去卻人我擔子。自然長者長法身。短者短法身。目連鹙子。無爾著眼處。山僧尋常。不曾與人下注腳。爾若向隔山見煙便知是火處會去。又爭得。今夜已展不縮。未免東拏西撮一上子。且作死馬醫

復舉。雪竇示眾。龍泉與刀斧同鐵。利鈍懸殊。駑駘與驥馬同途。遲速有異。酌然酌然。一出一入。半合半開。平展之流。試辨緇素。師云。明覺一代龍門。只是取舍之心未泯。山僧毛凡道等。一目而歸之。何故切

上堂。舉。溈山問仰山。大地眾生。業識忙忙。無本可據。子作么生。知得他有之與無。仰云。某甲有個驗處。時有僧從面前過。仰召云。阇梨。僧回首。仰云。者個便是業識忙忙。無本可據。師云。仰山有知人之鑒。只是用處太過。山僧則不然。他回頭我稽首。柝半裂三。捉襟見肘

解制上堂。護鵝之戒如雪。守臘之行若冰。也是田單火牛。衲僧家。朝三吳暮百越。正恐坐在者里。萬松有個道處。只是諸人未肯點頭

上堂。舉。趙州訪茱萸。上法堂。東覷西覷。萸云。作甚么。州云。探水。萸云。我者里一滴也無。探個甚么。州以主丈。靠壁而出。師云。盡道一滴也無。鼓起滔天之浪。殊不知。趙州平白。失卻一條杖子

掛新鐘謝監收。上堂。千鈞之大器。已自升樓。萬斛之璣珠。已自入廩。衲僧家。棒腹升堂。開單展缽。且道。承誰恩力。卓主丈。不是少林客。難為話雪庭

上堂。舉。仰山因。僧問。法身還解說法也無。仰云。我說不得。別有一人說得。僧云。說得底人在甚處。仰山推出枕子。溈山聞乃云。寂子用劍刃上事。師云。滅卻溈仰一宗。只因此語

上堂。舉。趙州問僧。曾到此間么。僧云。曾到。州云。吃茶去。又問僧。曾到么。僧云。不曾到。州云。吃茶去。師云。趙州一處打著。一處打不著。萬松見僧。亦不招茶。亦不相問。何故自從賢圣法來。未嘗殺生

上堂。舉。德山因。僧問。從上諸圣。向甚么處去。山云。作么作么。僧云。敕點飛龍馬。跛鱉出頭來。山休去。來日山浴次。僧過茶。山拊僧背云。昨日公案作么生。僧云。者老漢今日方始瞥地。山又休去。明覺拈云。德山以已方人。者僧還同受屈。師云。盡謂恒山之蛇。觸之則首尾俱應。殊不知。一得一失。雪竇是則是傍不甘。要見德山遠在

元宵上堂。今夜處處燒燈。以享上帝。萬松隨例。也燒一碗。普請四圣六凡。同入此影子里。頭出頭沒。設有不入底。拈起德山杖子。劈脊便打。何故。過去燈明佛。本光瑞如此

佛涅槃上堂。今日則有。明日則無。釋迦老子一生賣峭。臨死自納敗闕。致令后代兒孫。個個以鰕為目。萬松丈人。屋上之烏。與之救看。拈起主丈。吹一吹

上堂。破家散宅。毀祖滅宗。不掛條絲。獨超象外。此人只會得接手句。未具透關眼。若能洗面摸著鼻。啜茶濕卻嘴。許爾。是半個衲僧。未可全展缽盂吃飯

上堂。放一線道。四方八面絕遮攔。收一毛頭。無邊剎海煙塵起。不收不放。萬松口似磉盤。是汝諸人。也須救取

上堂。舉。白云瑞和尚示眾。古人留下一言半句。未透。時撞著鐵壁相似。忽然一日透去。方知。自己便是鐵壁。且道。如今作么生透。乃云。鐵壁鐵壁。師云。白云恐人不會。只管依文解義。衲僧家。融萬象于目前。摶虛空于掌上。猶是轉句。況那邊事耶

上堂。舉。臨際示眾。我于先師會中。問佛法大意。三度被打。如蒿枝拂。如今思得一頓。誰為下手。時有僧出云。某甲下手。際拈棒。僧擬接。際便打。師云。者僧其實只要見盡臨際

上堂。拈主丈。面赤不如語直道道。靠主丈云。主丈子。不是患聾。便是患啞

上堂。舉。巖頭問僧。甚么來。僧云。西京來。頭云。黃巢過后收得劍么。僧云。收得。頭近前引頸云。[囗@力]。僧云。師頭落也。頭呵呵大笑。僧后到雪峰。峰云。甚么來。僧云。巖頭來。峰云。巖頭近日有何言句。僧舉前話。峰打三十主丈趁出。師云。者僧當時若向巖頭笑里知機。雪峰主丈子更長。也打他不著

赴雙林辭眾上堂。入息不居陰界。出息不涉萬緣。為甚么。棄萬松入雙梼。會得主丈子。束之高閣不然。自笑一生無定力。行藏多被業風吹

延福語錄終

虛堂和尚語錄卷之一

虛堂和尚語錄卷之二

　　婺州云黃山寶林禪寺語錄

　　　　侍者惟俊法云編


師入寺。指山門。不勞彈指。豈涉思惟。現成門戶。到者方知

指佛殿。前釋迦后彌勒。且道。阿那個是正主。喝一喝

拈帖。尋常云水家。或凝或流。初無固必。因甚得者個入手。便從者里住。試下一轉語看

諸山疏。居必擇鄰。鑒非止水。明暗相凌。言猶在耳

山門疏。關著門盡是自家屋里。何須冷言冷語。暗地敲人。不信。聽取下文

指法座。聚草積石。說有談空。取古尚賒。一時拈卻。何故別有一路子

師升堂祝　圣畢。就座云。大凡善射者。發必中的。若不中的。徒勞沒羽。莫有善射者么。試發一箭看。僧問。不從天降。不從地涌須彌山從甚處得來。師云。突出難辨。僧云。只將者個真消息。用祝吾皇億萬春。師云。巢知風穴知雨。僧云。雙梼勝所。大士垂化之方。應庵云孫。今虛堂高蹈其轍。還端的也無。師云。誣人之罪。以罪加之僧云。爭柰是非已。落傍人耳。便挽天河。洗不清。師云。面赤不如語直。僧云。只如判府直院侍郎請和尚住此名山。有何方便。師云。劍握甑人手。僧云。還許學人露個消息也無。師云。杜鵑啼處花狼藉。僧禮拜

師乃云。一絲不掛。猶涉廉纖。獨脫無依。未為極則。衲僧家。去來不以象。動靜不以心冥運無方。群機頓顯。便見云黃峰頂鐵樹抽枝。小白花邊。無風起浪。處處普門境界。頭頭彌勒道場。不應萬緣。靈然自得。直得。堯風舜日。共樂升平。樵唱漁歌。咸沾圣化。畢竟以何為驗。擊拂子巖莎步入祥麟穩。海樹飛來白鳳閑

復舉。閩王請羅山開堂。才登座。以手斂僧伽梨衣。顧視大眾便下座。王近前執山手云。靈山一會。何異今日。山云。將謂爾是個俗漢。師云。羅山當時下者一著。不妨驚群動眾。賴遇大王是佛法中人。今日忽有人問新寶林。只對他道。將謂無人知音。自然頭正尾正

當晚小參。師云。往往。多是向蓍草影邊。胡卜亂卜。今夜與諸人。[(犛-未+牙)-牛+力]破卦文了也。請款款出來商量。問答罷師乃云。客是主人相師。未到寶林則已。一到寶林。山僧伎倆不出諸人探頭一覷。賴得堂中有一個半個。彷仿佛彿地。是舊時相識。指出行道塔風鐸亂鳴。罵破梁寶公多口饒舌。便見主賓和氣。彼此無疑。然雖如是。且道。慈氏宮中今日說甚么法。卓主丈。鋼刀雖利。不斬無罪之人

復舉。當山善慧大士。因遇天竺嵩頭陀曰。我與汝毗婆尸佛所發誓。今兜率天宮衣缽現在。何日當還。命大士。臨水觀形。見圓光寶蓋。大士謂之曰。爐鞴之所多鈍鐵。良醫之門足病人。師云。好笑好笑。當時待他道請大士臨水觀形。拈起門椎柏板。劈嘴便摵。尚且救得一半。更說甚么爐鞴鈍鐵良醫病人。翻得本來。劍去久矣。山僧尋常黨理不黨親。莫有為大士作主底么。如無夜深。珍重

上堂。舉。晏國師示眾云。鼓山門下不得咳嗽。時有僧咳嗽一聲。山云。作甚么。僧云。傷風。山云。傷風即得。師云。是則是。垛生招箭。若一向與么。道絕人荒

結夏小參。卓主丈。不必善財斂念彌勒彈指。普請四圣六凡。入此大光明藏。互為主伴。快說禪病。使瞽者明。聾者聽。迷者悟。縛者脫。于是九十之期。各證本法。然后升雙梼堂。入息耕室。向無星等子上。較其重輕。以憑勞賞會么。卓主丈。力[囗@力]唏。咄咄咄

復舉。天平漪和尚行腳時。參西院每云。莫道會佛法。覓個舉話底也無。一日西院召云。從漪。平舉頭。院云。錯。平行三兩步。院又云。錯。平近前。院云。適來者兩錯。是西院錯。上座錯。平云。是從漪錯。院云。錯。平休去。院云。且在者里過夏。待共上座商量者兩錯。平當時起去。后住院謂眾云。我當初行腳時。被風吹過思明長老處。被他連下兩錯。更留我過夏商量。我不道那時錯。發足南方時早錯了也。師云。慢藏誨盜。冶容誨淫。雙林今夏還有商量者兩錯底么

次日上堂。個個頂天履地。為甚么。蹈著二千年前底影子。便做一動子不得。莫有不蹈者影子底么。卓主丈。有則有。只是今日不來

謝頭首秉拂上堂。以檀拜將。為求活國之英。以拂授人。要見枯心之士。云黃峰下。象龍所歸。虛堂薄處。先穿引得證龜作鱉

開山忌日上堂。正法像法知他是幾年。尚且拈弄不出。那堪忍俊不禁出來攙行奪市既未得個補處。又卻恁么去。是去非去。卓主丈露

上堂舉。興化因。僧問。四方八面來時如何。化云。打中間底。僧便禮拜。化云。昨日赴個村齋。中路值一陣狂風暴雨。向古廟里避得過。師云。興化被者僧拈出無刃斧子。便乃高豎降旗。寶林堂時若見他禮拜便休去。何故且教者漢擔一片板空過一生

大士生日上堂。一自嵩頭陀道破之后。不出來。是好手。無端貧時思舊債。再揚家丑。要見大士么。卓主丈。空手把鋤頭。步行騎水牛

上堂。舉。臺山路上有婆子。凡有僧問。臺山路向甚么處去。婆云。驀直去。僧才行。婆云。好個師。僧便與么去。趙州聞得云。待我去勘者婆子。州到如前問。婆亦如前答。州歸院云。婆子被我勘破了也。師云。者婆子向寸草不生處。打個陣子。趙州不施韜略。直欲破之。及乎交鋒之際。又卻失利。道被我勘破了也。大似別人棺木扛歸屋里哭。莫有為趙州作主底么。卓主丈。勘過了一道打

上堂。水中鹽味。色里膠青。祖師只認得個相似底。何異楚人以雞為鳳。我者里任爾三頭六臂。盡其來機。也無爾湊泊處。何故。慣將三尺喙。罵倒五湖僧

上堂。舉。云門示眾。直得觸目無滯。達得名身句身。一切法空。山河大地是名。名亦不可得。喚作三昧性海俱備。猶是無風。匝匝之波。直得忘知于覺。覺即佛性矣。喚作無事人。更須知有向上一竅。師云。云門大師。今日入爾諸人髑髏里。橫三豎四。見爾不覺不知。乃云。土曠人稀。相逢者少

解夏小參。僧問。長期已滿。布袋頭開。江南江北。依舊水鄉。黃葉黃花。無非秋色。學人便與么去時如何。師云。掘地深埋。僧云。與么則楖栗橫擔不顧人。直入千峰萬峰去。師云。露濕草鞋重。僧云。若不垂芳餌。爭知碧沼深。師便喝。僧禮拜

師乃云。一葉落天下秋。認奴作郎。一塵起大地收。猶有跡在。初秋夏末。直須向萬里無寸草處去。干茅引火。出門便是草。見人富貴常歡喜。莫把心頭似火燒。恁么恁么。四路葛藤。一時拈卻。不恁么不恁么。九旬功用。驗在今宵。十洲三島任遨游。雁蕩天臺從出沒。只如云門道還我九十日飯錢來。又作么生

復舉。黃檗因。臨際辭。檗云。甚處去。際云。不是河南便是河北。檗便打。際約住棒。遂與一掌。檗呵呵大笑。喚侍者。將百丈先師禪板拂子來。際亦召侍者將火來。檗云。汝但將去。已后坐卻天下人舌頭在。師云。明投暗合。則不無二大士。爭柰久而成弊。寶林有僧出辭劈脊便棒。何故。寧可堂上苔生。終不引人落草

上堂。舉。云門因。僧問。如何是超佛越祖之談。門云。胡餅。師云。傷弓之鳥。見曲木而高飛。有人見得云門。善為我辭

施主舍田建達磨忌。上堂。達磨大師恐汝諸人吃飯向鼻孔里去。所以得得。自西天來。既見得分曉了。還復西天去。今有道人劉善富。路見不平。舍膏腴入常住。年年于此日設供。要穿他鼻孔。今當第一供。且道。者老子還來也無。卓主丈。金屑雖貴。落眼成翳

達磨初忌拈香。破六宗之執。道被五天。斷二祖之疑。光流華夏。以致擊齒服毒。何莫由斯。休言只影度流沙。熊耳峰前月如晝。瓣香杯茗。追慕遺音。一念萬年。真風不墜

上堂。舉。黃檗示眾。汝等諸人。甚是噇酒糟漢。與么行腳。何處有今日。還知大唐國里無禪師么。時有僧出云。只如諸方[匚@于]徒領眾。又作么生。檗云。不道無禪。只是無師。師云。個些子說話。蹉過者多。真點胸道。霧豹澤毛。未嘗下食。庭禽養勇。終待驚人也。只知其養士之心。而不知死灰里火蛇燒面。透得親見黃檗。不然切忌。向噇酒糟漢處。會去

冬至小參。僧問。文殊是七佛之師。因甚出女子定不得。師云。家鬼作崇。僧云。罔明是下方聲聞。因甚卻出得。師云。半幅全封。僧云。不落因果。因甚墮野狐。師云。鑿池不待月。池成月自來。僧云。不昧因果。因甚脫野狐。師云。錦包特石。僧云。老觀逢僧引面時如何。師云。有錢使得鬼走。僧云。魯祖逢僧。面壁時如何。師云。寸草不生。僧云。學人今日小出大遇。便禮拜。師云。腦后少一錐

乃云。衣穿肘露。戶破家殘。要知否極泰來。自然有時有節。衲僧家更更做夢。一日趲得一日是好手。誰管爾布裈懶洗。不展臥單。縱饒使得十二時。贏得口邊生白醭。寶林與么告報。只打凈潔毬子。莫有和泥合水與物俱化底么。近前來。我要識爾良久以主丈畫云。將成九仞之山。不進一簣之工

復舉。明招示眾。眾才集。招云。者里風頭稍硬。且歸暖處商量。便下座眾隨至方丈。招便打云。才到暖處。便見瞌睡。師云。暗鳴叱咜。萬人氣索。則不無明招。只是未見有棄甲曳兵者。莫有同死同生底么。喝一喝

次日上堂。寂寥之景。清白傳家。才應萬緣。石人拊掌。明得地天泰。吉無不利。不然。岣嶁峰頭神禹碑

天基節上堂。風磨劫石。堅猶潤雪。傲孤松韻轉青。四海隆平煙浪靜。斗南長見老人星

臘八上堂。入山不深。見地不脫。引得漆桶排頭。妄想不歇。寶林有個見處。只是不說。何故。臘月苦寒風雪吹。急急抽身早是遲

上堂。僧問。雪覆千山。因甚孤峰不白。師云。消得龍王多少風。僧云。大小大。虛堂今日失利。師云。手臂終不向外曲。僧云。普化搖木鐸。騰空而去。未審向甚么處去。師云。三九二十七。僧云。畢竟向甚么處去。師云。咬人屎橛。不是好狗。僧云。學人今日小出大遇。便禮拜。師云。窮鬼子

乃舉。百丈因。僧問。如何是奇特事。丈云。獨坐大雄峰。僧禮拜。丈便打。師云。百丈故是大機大用。若非劍手相酬。幾乎落節

除夜小參。僧問。舊歲送不去。新年迎不來。新舊本無情。去來誰可擬。師云。門前石敢當。僧云。只如舊歲已去新歲已來。衲僧家還有不被寒暑所遷底么。師云。有。僧云。那個是不遷底。師云。階下雪師子。僧云。依舊跳不出。師云。蒼天蒼天

乃云。寒暑不到處。露柱證明。歲月無改遷。道人眼活。所以一年有三百六十日。從年頭數到年尾。未嘗一日不作一日用。今日正當臘月三十夜。將謂寒灰發焰。枯木重榮。及乎子細思量。元來前頭。大有雪在。寶林與么告報。自知道。窮廝煎餓廝吵。無可與說人。做個鬧熱子。何故。曾經霜雪苦。楊花落也驚

復舉。北禪歲除示眾。年窮歲盡。無可與諸人分歲。烹一頭露地白牛。炊黍米飲煮野菜羹。燒榾柮火。唱村田樂。免見倚他門戶傍他墻。便下座時。有僧出云。和尚宰牛。因甚不納筋角。北禪拋下帽子。僧拈起云。天寒還和尚帽子。師云。簫韶九成。鳳凰來儀

上堂。每日蒲團上妄想。無爾插手處。以致奔南走北。如鴨吞螺螄。山僧今日不動聲氣。教爾諸人有個入處。良久拍手云。一半入得。一半入不得

上堂。舉。龐居士辭藥山。山命十禪客。送至門前。士指空中雪云。好雪片片不落別處。時有全禪客云。落在甚么處。士便與一掌。全云。居士且莫草草。士云。恁么稱禪客。閻老子未放爾在。全云。居士作么生。士又與一掌。師云。雖則是兩掌。其間有抬有搦。有收有放

小師設供上堂。舉。章敬因。小師游方回。敬云。汝離此間多少時。僧云。已經八載。敬云。作得個甚么。僧就地上。畫一圓相。敬云。此外莫更有么。僧近前。畫破圓相。作禮而退。師云。嚴師出好弟子。二林養子不及父。但只教伊供養大眾。不必呈見解。何故。恐薄禮致怨

上堂。僧問。靈云見桃花悟去。學人每日。也見一枝兩枝。因甚不悟。師云。含血噴人。先污其口。僧云。為甚玄沙不肯他。師云。他是他屋里人。僧云。學人到者里。大似胡孫咬生鐵。師云。爾莫只管上頭上面。僧云。也要和尚委悉

師乃舉。云門問首座。山河大地。與自己是同是別。座云同。門云。一切物命飛蛾蟻子。與自己是同是別。座云同。門云好好。借問何得干戈相待。師云。云門易見。首座難見。何故。蓋他不坐在無變異之鄉。所以曰同

智者和尚至。上堂。凈瓶里澡洗。古梼下修身。彼此寸長尺短。何妨忝為切鄰。相見又無事。不來還憶君。杜鵑啼斷月如晝。不似尋常空過春

結夏小參。此事如青天白日。無一絲頭許。為障為礙。自是爾諸人智眼不高。墮在區宇。故勞我竺干大士。立期立限。對病與藥。以為中下之機。若是上流。豈肯受爾者般茶飯。況今夏恰恰。一百二十日。爾諸人向甚處插手。若無插手處。則孤負竺干大士。若得個插手處。莫待期滿。便請說看。何故。蓋老僧急欲明窗下安排

復舉。首山示眾。咄哉巧女兒。攛梭不解織。看他斗雞人。水牛也不識。咄哉拙郎君。巧妙無人識。打破鳳林關。著靴水上立。師云。首山自謂。得臨際正傳。卻作野犴鳴。致令天下兒孫。個個拖泥帶水

次日上堂舉。應庵師祖。昔日謝事當山。寄夏凈明。示眾。三十三州七十僧。驢腮馬頷得人憎。諸方若具羅籠手。今日無因到凈明。師云。想見當時龍象。拙孫褊短。不敢貶剝諸方。只多得幾州子。暗地里賽他。何故。卓主丈。勸君不用栽荊棘。后代兒孫惹著衣

上堂。舉。肅宗皇帝問忠國師。百年后所需何物。國師云。為老僧造個無縫塔。帝云。請師塔樣。國師良久云。會么。帝云。不會。國師云。吾有付法弟子耽源。卻諳此事。國師遷化后。帝詔耽源問之。源云。湘之南潭之北。中有黃金充一國。無影樹下合同舡。琉璃殿上無知識。師云。肅宗當時若向國師良久處。下得一喝。免致耽源墮坑落塹。要見無縫塔么。卓主丈。勸君盡此一杯酒。西出陽關無故人

上堂。僧問。參須實參。悟須實悟。作么生是實參。師云。歷歷寂寂。僧云。長期已過半。猶如冷水浸冬瓜。和尚有何方便。師云。精精靈靈。僧云。趙州示僧。洗缽盂去。其僧便悟。此意如何。師云。燒錢引鬼。僧云。我等吃粥了也。洗缽盂了也。為甚不悟。師云。甜瓜徹蔕甜。僧禮拜。師云果然

乃舉。鹽官一日。喚侍者將犀牛扇子來。侍云。已破也。官云。扇子既破。還我犀牛兒來。侍無對。師云。鹽官恐侍者不在。二林扇子暑月要用。不必有勞侍者。若是犀牛兒。輸與國師

上堂。二林初無門戶與人近傍。亦不置之于無何有之鄉。只要諸人如鐵入土與土俱化。然后可以發越。其如運糞入者。吾末如之何

上堂。僧問。法身病色身不安。色身病法身不安。作么生免得。師云。口上著。僧云。色身病故有之。法身作么生病。師云。他病最苦。僧云。大似維摩老子以代眾生。師云。爾識他未盡。僧云。莫是佛手遮不得。人心似等閑。師云。撥波求水。僧云。畢竟如何。師云。待爾鼻孔無氣。卻向汝道。僧便喝。師云。怕死漢

乃云。水牯子數日來。不忺水草。蓋牧之無功也。若言一回入草去。驀鼻拽將來。此又未是牧牛之法。且作么生牧。擊禪床云。叱叱叱。者畜生

建鳳林庫上堂。鳳非竹實而不食。非醴泉而不飲。因甚卻在板橋村。卓主丈。有林自是真棲處。風淡惟聞靜夜鳴

上堂。舉。云門因。僧問。佛法如水中月是否。門云。清波無透路。師云。云峰道。云門禪如九轉透瓶丹。若果是恐未是

上堂。諸方朝咒暮咒。要兜爾做羹飯主。我者里疥狗。不愿生天。爾若向無人行處。尋得一條路子。蕩蕩地臨機自由自在。便是我同流

解夏小參。僧問。初秋夏末。衲僧家。氣宇如王。離卻雙林。途中如何受用。師云。踏著爛如泥。僧云。只者莫便是途中受用底么。師云。南辰北斗。僧云。領師以拂子一指。僧禮拜

師乃云。一夏伽藍地上行。未嘗敢重步。踏著常住一片甎。來朝期滿。合作么生賞勞。若從首座板頭。數到圣僧侍者。普請與之。猶恐諸人以謂。山僧不分緇素。更若較其重輕。又見山僧惠心不普。作么得相當去。所以道。重賞之下。必有勇士。重賞則故不辭。阿那個是勇士驀。拈主丈。指云。是爾

復舉。黃檗因臨際。半夏上山問訊。見檗看經。際云。我將謂是個人。元來是淹黑豆老僧。住數日乃辭。檗云。汝破夏來。何不終夏去。際云。暫來禮拜。檗便打令其去。際行數里疑其事。再回終夏。師云。黃檗當時若大機大用。死盡臨際偷心。今日子孫。未致尾巴焦黃。梼林莫有再來終夏底么。喝一喝

上堂。僧問。世界與么廣闊。因甚聞鐘聲披七條。師云。水淺無魚。徒勞下釣。僧云。長期已過了。中間事作么生。師云。一向收舍不來。僧云。鐘樓上念贊。床腳下種菜。明甚么邊事。師云。刮皮見骨。僧云。勝首座道猛虎當路坐聻。師云。乞兒席袋

乃舉。雞鳴丑愁見起來。還漏逗裙子偏衫個也無。袈裟形相些些。有裈無腰褲無口。頭上青灰三五斗。指望修行利濟人。誰知翻成不唧[口*留]。師云。趙州新婦面上添笑靨。又向繡幕里行。只是少得人見

運庵先師忌拈香。老和尚死去。二十五年。有誰撐門拄戶。雖與松源同日行。不會松源三轉語。父子背馳。面不相睹。直至如今成莽鹵。露冷風高秋意深。久矣無心薦藜黍

中秋上堂。僧問。靈山話月。曹溪指月。意旨如何。師云。欺胡謾漢。僧云。謝三郎有甚么過。師云。誣人之罪。僧云。恁么則天上月圓。人間月半。師云。老鴉啄蠣。僧打圓相云。者個作么生明。師云。明之則瞎。僧云。謝師指示。師云。屢生子。乃云。華亭滿舡猶不足。南泉驟步踏不著。自余眼底紛紛。總道見月忘指。卓主丈。月聻

上堂。僧問。仰山謂香嚴云。如來禪許師兄會。祖師禪未夢見在。此意如何。師云。蛇入竹筒。僧云。仰山平白受屈。師云。和爾脫不得。僧云。作么生是如來禪。師云。鐵壁鐵壁。僧云。如何是祖師禪。師云。楚甸云寒。越山風暖。僧云。如何是和尚禪。師云。爾是顛耶狂耶。僧云。學人從此不問話。師云。更須勘過

乃舉。太原孚上座。初參雪峰。跨門才見雪峰。便參主事。次日卻來禮拜云。昨日觸忤和尚。峰云。知是般事。便休。師云。盡謂雪峰。有陷虎之機。無斬蛟之劍。殊不知。養子之緣。寬而有恕

重九上堂。僧問。理不逐事變。事不逐理遷。九九之日。為甚檛鼓升堂。師云。理事拘他不得。僧云。他是甚么人。師云。頭輕尾重腳邏沙。僧云。錯指示人了也。師云。山僧年邁。僧云。汾陽道。重陽九日菊花新。此意如何。師云。我無隔水犀。自然塵不染。僧云。汾陽今日落節。師云。那里見汾陽。僧便喝。師云。弋不射宿

乃云采菊東籬下。悠然見南山。陶靖節雖是個俗人。卻有些衲僧說話。雖然他是晉時人未可全信

開爐謝首座上堂僧問。趙州道。我喚作火。爾不得喚作火。此意如何。師云。撓鉤塔索。僧云。今日得見趙州。師云。爾會他東壁拄葫蘆么。僧云。也是家常茶飯。師云。互鄉童子

乃云。霜風戒曉。黃葉堆云。如我門庭。一般冷落有底道。老子尋常多是斗貧不斗富。山僧以謂不然。何故。但得板頭有人。自然暖氣相洽

達磨第二忌拈香。蔥嶺不見宋云。全身豈在熊耳。石火電光殊莫擬。雙梼堂上再相逢。究竟何曾缺兩齒。雪際傳心。節灰厭鬼。后代兒孫。誰采爾粗羹淡飯當殷勤。四海香風從此起

上堂。僧問。布袋長年落魄。盤山豬肉案頭。觀音手里魚藍。大士門椎柏板。者一絡索。到虛堂面前時如何。師云。蘇嚧蘇嚧。僧云。轉凡夫為賢圣。抑賢圣為凡夫。則不無和尚。師云。家狗咬人。僧云。布袋向鬧里打開件件。拈起云。看看。此意如何。師云。不勘自敗。僧云。且道。與門椎柏板。相去多少。師云。窮餓相煎。僧云。手里魚藍則不問。豬肉案頭事作么生。師云。地獄門前鬼脫卯。僧云。不伸此問。蹉過一生。師便喝

乃舉。羅山初參巖頭便問。起滅不停時如何。頭云。咄是誰起滅。山豁然大悟。師云。巖頭雖則見孔著楔。累他羅山。坐在起滅不停處

上堂。僧問。若論戰也個個力在轉處。此意如何。師云。猶是死法。僧云。作么生是活法。師云。逆風張帆。僧云。二林今日自納敗闕。師云。年老成精。僧云。大力量人。因甚抬腳不起。師云。師子咬人。韓[狂-王+盧]逐塊。僧云。開口因甚不在舌頭上。師云。抱贓叫屈。僧云。明眼衲僧。因甚腳跟下紅。絲線不斷。師云。貪多嚼不細。僧云。昔日松源。今朝和尚。師云。牢記取

乃云。此事甚易。因走作反以為難。何處是走作。眼見耳聞是走作。鼻嗅舌嗜是走作。運奔執捉是走作。覺觸攀緣是走作。以至舉心動念。參禪問道。穿鑿古今。是非人我。悉是走作。只有一處不走作。難以說向諸人。若說和者不走作底。一時走作了也

冬至小參。僧問。黑豆未芽時如何。師云。黑鱗皴地。僧云。芽后如何。師云。黑鱗皴地。僧云。芽與未芽時如何。師云。黑鱗皴地。僧云。若與么有甚分曉。師云。向無分曉處。識取黑鱗皴地。僧云。學人今夜白衣拜相。便禮拜。復有僧出問。如何是冬來事。古德道。京師出大黃。此意如何。師云。短處求長。僧云。忽有人問和尚冬來事聻。師云。雪后添衣定是寒。僧云。元來古德猶在。師云。汝是安祿山

乃云。葭灰未動。律管先知。暗去明來。未嘗遷謝。所以衲僧家。就理就事。順水流舟。殊不知。無陰陽地。荊棘參天。有契券邊。蒺[卄/梨]滿地。致使春生夏長之徒。卒難近傍。二林放過一著。曲為今時

復舉。溈山問仰山。仲冬嚴寒年年事。晷運推移事若何。仰山近前。叉手而立。溈云。誠知子答者話不得。香嚴至。溈舉前話。嚴云某甲偏答得者話。溈復舉。嚴亦近前。叉手而立。溈云。賴遇寂子不會。師云。溈山若無后語。盡自包裹得去。其奈用處太過。以致栓索俱露

上堂。謝秉拂。僧問。智與師齊。減師半德。智過于師。方堪傳授。那個智過于師。師云。忽去忽來。坐斷今古。僧云。學人瞻仰有分。師云。合取狗口。僧云。若與么。首座藏主遂成虛設。師云。不是苦心人不知。僧云。卻較些子。便禮拜。師云。急抽頭是好手

乃云。深山大澤象龍之所。雷霆變化。在乎一時之間。草木自然光潤。梼林之下。莫有此瑞么。卓拄杖。疑殺阇梨

上堂。僧問。天欲雪而未雪。梅欲花而未花。好個西來意。無人共出家。師云。掩耳偷鈴。僧云。和尚多是成禠學人。師云。老僧向爾道甚么。僧云。當面蹉過。師云。座上無老僧。目前無阇梨聻。僧云。莫向夾山背后叉手。師云。老僧被爾靠倒

乃云。明明向汝道。得得不得。不得得得。自是諸人。雙眼清寒。坐在無事甲里。直饒。彌勒即今下生。現三頭六臂。也救爾不得

臘八上堂。僧問。釋迦老子棄金輪寶位。雪山苦行六年。于臘月八夜。忽睹明星悟去。還端的也無。師云。令人長憶李將軍。僧云。后來說一藏葛藤。牽枝引蔓拋尿撒屙。至今未已。師云。師子身中蟲。僧擲下坐具云。未見明星時。還有者個消息也無。師云。把髻投衙

乃卓拄杖云。是則是窮則變。變則通。只如三更半夜。眾星朗然。不知是見那個星悟去。急急出來。下一轉語。蓋覆者老子。不然母貽后悔靠主丈

華藏和尚至。上堂。僧問。我手何似佛手。師云。老婦顰眉出丑。僧云。我腳何似驢腳。師云。曾踏趙州[彳*京]彴。僧云。人人有個生緣。如何是學人生緣。師云。懶向人前拔茄樹。要去南川作化主。僧禮拜

師乃云。我本無心有所希求。今此寶藏自然而至。二林小眾。枯枯燥燥。鶴望多時。珊瑚枕明月珠。從便采取。只是不得觸諱

上堂。傅大士本相現。引得一地里人。前廊后架。拋尿撒屙。謂之龍華勝會。不知當來所證果。有此否。不然。卓主丈。青山綠水短棹孤舟

慈云和尚至。上堂。僧問。路逢道伴交肩過。一生參學事畢時如何。師云。鵓鳩樹上啼。僧云。也恐和尚見古人未盡。師云。同道方知。僧云。知后如何。師云。布袋盛錐。快者先出

乃云。去住無心。卷舒有則。布之則彌于六合。六合猶窄。置之則斂于一毫。一毫猶寬。為彼群生從何而起。卓主丈。飛過帝鄉去。遠接南山陰

上堂。舉。風穴因。僧問。語默涉離微。如何通不犯。穴云。長憶江南三月里。鷓鴣啼處百花香。師云。風穴破關受敵。不知蹉過者僧。二林有僧出問。拈主丈便打

上堂。舉。趙州因。僧問。一物不將來時如何。州云。放下著。僧云。一物不將來。放下個甚么。州云。放不下擔將去。師云。趙州向者僧痛處。下一針不妨奇特。只是病入膏肓。難以發藥

上堂。明明道不在言語上。何必用三寸舌頭。帶將出來。會得。桐花落地春將半。不然。杜宇催歸月過三

上堂。舉。百丈普請鋤地。次有一僧。舉起鋤頭。忽聞鼓聲。乃拋下大笑便歸。丈云。俊哉此是觀音入理之門。歸院乃喚僧問。適來見個甚么道理。便與么。僧云。適來肚饑。聞鼓聲歸吃飯去。丈乃大笑。師云。百丈當面。被者僧謾。若是二林。誰管爾口款。未招便與闌胸一踏。只如百丈笑。者僧笑。還有優劣也無

西白和尚至。上堂。僧問。三日不說著。口邊生白醭。學人出去。四十余日。作么生。師云。待爾口邊出青草。卻向汝道。僧云。低聲低聲。墻壁有耳。師云。也要大家知。僧云。只如口邊出青草底人。還有方便也無。師云。大有方便。僧云。那里是他方便處。師云。一任牛搏馬踏。僧云。學人不會。師乃云。風穴破屋數間。單丁者七年。后為臨際正續。西白道人即斯人也。深云古木。雙眼清寒。大音希聲。豈同常調

佛生日上堂。僧問。鐵壁鐵壁。號之曰佛。常在苦海中立。只如今日降生底是。苦海中立底是。師云。二俱不是。僧云。天上天下唯我獨尊聻。師云。脫卻籠頭卸角馱。僧云。恁么則三尺一丈六。且同攜手歸。師云。爾道。他有幾莖蓋膽毛。僧便喝。師亦喝

乃卓主丈云。看看。九龍吐水。灌沐金軀。紫毫相光。無幽不燭。直得嘉禾老比丘。跛卻一足。走到廣南光泰寺里。有口也贊嘆不及。何故。物見主眼卓豎

結夏上堂。登山須到頂。涉海須到底。到頂則知宇宙之寬廓。到底則知大海之淺深。故我釋迦老子。以九夏之月。克期取證。而欲法中龍象。知其山之高海之深也。茍或飽食安眠。略無知愧。是大罪人。莫言不道

上堂。僧問。結夏已半月。衲僧家牙如劍樹。口似血盆。還透得虛堂一句子也無。師云。老僧不曾殺生害命。僧云。和尚太殺慈悲。師云。墦間易饑飽。僧云。有一人常在途中。不離家舍。有一人常在家舍。不離途中。且道。那一人合受人天供養。師云。水也消他一滴不得。僧云。因甚如此。師云。蓋他在布袋里輥毬。僧禮拜

師乃舉。雪峰一日敲觀和尚門。觀云誰。峰云鳳凰兒。觀云作甚么。峰云。啖老觀。觀便開門。搊住云道道。峰擬議。被觀推出。雪峰住后云。我當時若入得老觀門。爾者一隊噇酒糟漢。向甚么摸[打-丁+索]。師云。雪峰擬議。老觀推出。若較其錙銖。則固有重輕。不知雪峰當時合下得甚么語。可以入得老觀門

上堂。舉五祖道。諸莊不收。不以為憂。百數衲子。無一個透得狗子佛性話。誠以為憂。師云。五祖大似破關中收圖書

承天短蓬遠和尚遺書至。上堂。僧問。昔本不離此。今朝亦不來。且道。承天老子向甚么處去。師云。趕人不得趕上。僧云。莫是向不生不滅處去么。師云。爾莫要撩撥者氣鼓老僧。僧云。他觸著便三毒起。師云。多少人仰望不及。僧云。洞山遷化。設愚癡齋。承天遷化。有何分付。師云。有分付。僧云。有甚分付。師云。教爾近前退后牢記話頭。僧云。也是不惜口業漢

師乃云。遠之莫及故曰短。蹤之不即故曰蓬。波波浪浪。西西東東。直鉤已掛雙峨碧。一橈香散蘆花風

解夏小參。僧問。衲僧家。四月十五。結他不得。七月十五。解他不得。畢竟向甚處。安身立命。師云。針鋒頭上翻筋斗。僧云。得與么自由自在。師云。爾莫向石灰籮里反眼。僧云。可謂一夏不虛度光陰。師云。刀錐之利。僧云。前程忽有人問。和尚今夏將何示人師云。多添少減。僧云。三世諸佛也理會不得。師云。山僧更是理會不得。僧云。和尚今夜盡情。說與學人了也。便禮拜

師乃拈主丈云。便與么去。早是節外生枝。更若較短論長。何啻崖州萬里。所以道。太陽門下。日日三秋。明月堂前。時時九夏。何用刻舟尋劍緣木求魚。西天此土佛法平沈。末代比丘全無慚愧。說甚正因二字言薦賞勞。古人不解隨機。二林只圖實效。然雖如是。且道。七佛行處。因甚寸草不生。快出來下一轉語。以補九夏關疑。卓主丈

復舉。南泉歸宗麻谷同往。禮拜忠國師。泉至路畫一圓相云。道得即去。歸宗。于圓相內坐。麻谷作女人拜。泉云。恁么則不去也。宗云。是甚么心行。師云。王老師既被人道破。未為好手。麻谷作女人拜。見得國師

次日上堂。一夏未嘗不與諸人朝思暮想。今朝期滿。驀忽相應。方知山是山水是水。向來豈不知山是山水是水。今日方知。道山是山水是水。汝若不信。三十年后。自有人知

上堂。謝執事。松有操則歲寒不凋。竹有節則虛心澹靜。衲子勇于義。可以表率叢林游刃事海。自然左右逢其原

中秋上堂。以主丈打一圓相云。里面有一株樹。名之曰娑婆樹。下有一兔。長時搗藥。尋常見得不甚真。惟有今宵。極是分曉。諸人還見么。卓主丈。見之則不妄抬眸。不然則明不如暗

上堂。舉。馬祖因。百丈再參。祖以目視禪床角拂子。丈云。即此用離此用。祖云。爾向后開兩片皮。將何為人。丈取拂子豎起。祖云。即此用離此用。丈掛拂子舊處。祖震威一喝。丈云。我直得三日耳聾。師云。豈止乎百丈三日耳聾。直使盡天下人。聽事不真喚鐘作甕。方契馬師

上堂。舉。汾陽無業國師示眾。若有一毫圣凡情念未盡。未免入驢胎馬腹。白云又道。直饒一毫圣凡情念頓盡。亦未免入驢胎馬腹。師云。二大老向無心中。撰出一場口面。卓主丈。近日王令稍嚴

開爐上堂。個里無峻機妙用與人湊泊。老來畏寒。只要說些火爐頭話。且道。火爐頭說甚么話。恐冷灰豆爆。彈破諸人鼻孔

達磨第三忌拈香。十萬里水云蹤跡。七百年西竺陳人。眼睛烏律卒。面子黑鱗皴。傳衣付法。惹起埃塵。如今紅紫亂朱。紛然而出。豈止乎少林五葉一花之春。斯臨遠諱。薦此溪蘋。萬古千秋累子孫

上堂。一出數日所至。溪山風物歷歷在目。歸來撾鼓升堂。從頭又舉一遍會么。眼力到處不被人謾

冬至小參。一氣順升。百昌萌動。是時人知有。還知有不知有者。不被寒暑推遷。不逐四時消長。靜而善應。卓爾不群。若謂尺二眉毛頷下生。此又是見他未盡。山僧尋常口似磉盤。未嘗容易與人道破。爾若見得分曉。黑豆生芽。繡紋添線。也是尋常時節。且道。今夜還來吃果子否。卓主丈。嚼飯喂嬰兒

復舉。五祖因。僧問。如何是道。祖云。始平郡。僧又問。如何是道中人。祖云。赤心為主。師云。五祖恐者僧信根未深。囑之又囑。且道。節文在甚么處。逗源河擘泰華。須是其人

上堂。謝秉拂。此拂子過如吹毛劍。善用者坐致太平。不善用者傷鋒犯手。二林莫有出廄良駒不勞鞭影底么擲下拂子。看看

上堂。僧問。云門因。僧問。不起一念還有過也無。門云。須彌山。此意如何。師云。買鐵得金。僧云。和尚平生凌辱古人。今日因甚全肯云門。師云。冷處著把火。僧云。學人一冬。在外奔波。還有過也無。師云。秤椎落井。僧云。許多施利歸常住。因甚全無些子功勞。師云。莫來掩彩我

乃云。盡其機用。只作一句。布施諸人。良久。卓主丈。大海若知足。百川應倒流

臘八上堂僧問。枯木倚寒巖。三冬無暖氣。此意如何。師云。牙根不瀝水。僧云。婆子因甚燒卻庵。師云。爭交賭籌。僧云。和尚也不得胡亂穿鑿古人公案。師云。非子不委。僧云。老胡今日成道。有何祥瑞。師云。山深雪未消。僧云。諾諾。師以拂一指

乃云。釋迦老子。雪山六年。功成行滿。到臘月八夜。討得一條路子。與后人行。若謂他見明星悟去。已是謗焰未息

上堂。僧問。馬祖因。龐居士問。不與萬法為侶者。是甚么人。此意如何。師云。乞兒弄飯碗。僧云。只如馬大師道。待汝一口吸盡西江水。卻向汝道聻。師云。劈腹剜心。僧云。且道。龐老子興此一問。是會了問。不會了問。師云。會了問。僧云。既是會了問。何必悟去。師云。不悟爭得會。僧云。人天眾前豈無方便。師云。踏泥漢

乃云。自家田地不肯從實履踐。只要冒姓佃官田。還知二祖對達磨禮三拜。依位而立么

除夜小參。僧問。年窮歲逼。烏龜上壁。豈不是和尚語。師云。只得自傷己命。僧云。忽然眾中有個通方作者。冷笑一聲。老師未免面熱汗下。師云。爾更近前驗我看。僧近前云了。師云果然

乃云。日日日東上。日日日西沈。無為無事者。子細好推尋。既是無為無事。又推尋個甚么。若推尋佛法要妙。每日起來。呵奴使婢。說東道西。無非在他影子里。若推尋舊歲未去。新歲未來。東村王老夜燒錢。野鬼閑神俱飽足。者里又無爾插嘴處。畢竟如何。擊拂子。一年三百六十日。斷斷月建寅為首

復舉。晦堂因。看如何是多福一叢竹。一莖兩莖斜。學人不會。三莖四莖曲。驀然契悟。師云。往往。多是知竹。而不知多福。知多福而不知竹。有人緇素得出。許爾親見晦堂

使府升座回。上堂。僧問。毗耶城里說法。雙梼樹下談玄。如何是不動尊。師云。東走西走。僧云。既是不動尊。為甚么東走西走。師云。癡人面前不得說夢。僧云。莫是動則不動不動則動么。師云寶所在近。更進一步。僧云。忽然將動與不動。一時貶向無生國里。卻問如何是不動尊。師云。東走西走。僧云。和尚也只救得一半。師云。信根者少

乃云。或指或掌。無非是太平戈矛。二林莫有捷徑么。卓主丈。兔子何曾離得窟

元宵上堂。僧問。香林因。僧問。如何是室內一碗燈。林云。三人證龜成鱉。意旨如何。師云。奴見婢殷勤。僧云。學人禮謝去也。師云。承虛接響

乃云。以火續燈名晝。以燈續火為夜。晝夜相續燈燈無盡。驀然黑地里。撞著露柱。怪得阿誰

妙勝和尚至上堂。僧問。雪峰見僧來參。低頭歸庵。此意如何。師云。誰知席帽下。有此昔愁人。僧云。未審二林見僧作么生接。師云。把手拽不入

乃云。洪波深處赤立。妙不資于一毫。香積世界藏用。勝不盈于一握。如是則坦夷處巇崄。木訥處難酬。且道。此是何人卓主丈

上堂。僧問。二月已過三月已來。桃花李花零亂。桑條柳條成陰。不涉萬緣。如何顧鑒。師云。不覺日又夜。爭教人少年。僧云。和尚豈無方便。師云。生姜終不改辣。僧云。有一人十二時中。不依倚一物時如何。師云。鶻臭布衫須脫卻。僧云。既不依倚一物。又脫個甚么。師云。細嚼難饑

乃舉。大龍因。僧問。色身敗壞。如何是堅固法身。龍云。山花開似錦。澗水湛如藍。師云。若是堅固法身。也苦地在。有問云黃。只對他道。垢面漢。我二十年做長老。未嘗與人過話

上堂。舉烏臼因。玄紹二上座來參。臼問。近離甚處。僧云。江西。臼便打。僧云。也知和尚有此機要。臼云。爾既不會。第二禪客近前來。僧擬議。臼亦打。師云。二僧見烏臼。如登龍門

結夏小參。僧問。布袋長年鬧市。觀音終日魚籃。禁足安居。當圖何事。師云。擊筒方木響。僧云。與么則深密處。足可觀光。師云。差之毫厘。僧云。和尚答處辛辣。學人如何湊泊。師云。向無湊泊處領取

乃拈主丈云。舉一事則迷理。措一機則失用。衲僧家。智游象外。妙入環中。猶是家常茶飯無端。被釋迦老子以無絲線系卻腳跟。直得東西南北。去路無從。于是九十日內。如守古冢鬼。謂之禁足安居克期取證。亦未知所證者何事。驀然有個不顧危亡底。掀翻圓覺伽監。毀罵平等性智。山僧只得退身有分。何故。卓主丈。老不以筋力為能

復舉。雪峰示眾。盡大地撮來如粟粒。拋向面前漆桶不會。打鼓普請看。師云。雪老當時與么。殊不知有今日。二林今夏亦教諸人密密地與么。但不必普請。更若不會。爾自孤負雪峰。于虛堂初無干與

次日上堂。諸方以期取效。時刻不忘。我者里山邊水邊。從便走作。何故。擊拂子。棄細錄大。以待知己

上堂。僧問。臨際會下兩堂首座相見。齊下一喝。此意如何。師云。斗貧不斗富。僧云。有僧問。此兩喝還有賓主也無。際云。賓主歷然。又作么生。師云。只手遮日。僧云。二林頭首峻機妙用。眾眼難謾。還與者兩喝。是同是別。師云。爾自勘他看。僧云。人天眾前。也蓋覆伊不得。師云。爾道那個賓那個主。僧便喝。師云。脫身鬼子

乃云。師子嚬呻。象王回顧此猶是齊眉共躅。要見跨釜之作么。豎起拂子。新羅人過海

上堂。僧問。有一句子到爾。拔舌犁耕。無一句子到。爾自招殃禍。明甚么邊事。師云。彼此出家兒僧云。和尚把定封疆。不通水泄。師云。不是少林客

乃舉。仰山參東寺。才跨門。寺云。已相見了。不用上來。仰云。與么相見。莫不得么。寺便歸方丈。閉卻門。仰山歸。舉似溈山。溈云。子是甚么心行。仰云若不與么。爭識得伊。師云。東寺便歸方丈。千古楷模。仰山舉似溈山。因邪打正

上堂僧問。劉鐵磨訪溈山。山云。老牸牛汝來也。此意如何。師云。一箭中紅心。僧云。劉鐵磨云。來日臺山大會齋。山作臥勢。磨便出聻。師云。果然僧云。可謂二俱作家。師云。謗斯經故。獲罪如是。僧禮拜

乃云師。曠之聰。離婁之明。因甚有眼。終日不見鼻孔。下得一轉語。合得老僧。樹下冢間。許爾妄想。不然老胡失望

上堂。僧問。久雨不晴時如何。師云。逢庚則變。僧云。久雨忽晴時如何。師云。處處可以曬眼皮草。僧云。與么答話。諸方未肯在。師云。割雞之刃。僧云。二祖禮三拜依位而立。師云。呈漆器。僧云。達磨云汝得吾髓。師云。覆水難收。僧云。學人才見和尚升堂。便出禮拜。得個甚么。師云。他時不得退款。僧云。且喜水米無交。師云。早是退款了也。僧便喝。師亦喝

乃云。山僧尋常不曾抑逼人。只教退步楷磨。但得心死意消一番了。自然不胡亂拈匙放筋。不然盡是念話杜家

上堂。舉。洛浦因。龐居士來參。禮拜起云。仲夏毒熱。孟冬薄寒。浦云。莫錯。士云。龐公年老。浦云。何不寒便道寒熱便道熱。士云。患聾作么。浦云。放爾三十棒。士云。啞卻我口。塞卻爾耳。師云。洛浦當時。若向龐公年老處。下得一喝。免得彼此葛藤

上堂。僧問。熱時寒向甚么處去。師云。爾抓著我癢處。僧云。寒時熱向甚么處去。師云。干籬頭上。覓甚么汁。僧云。不涉寒暑底人。在甚么處。師云。鬧市里尋取。僧云。尋得后如何。師云。出三界二十五有。僧云。也未是極則。師云。作么生是極。則僧便喝。師云。也未是極則

乃舉。天童啟和尚因。僧問。學人卓卓上來。請師的的。啟云。我者里一屙便了。說甚么卓卓的的。僧云。和尚與么答話。更買草鞋行腳。啟云。近前來。僧近前。啟云。老僧與么答話。有甚么過。僧無語。啟便打。師云。者僧喚既近前。何不便與本分草料。只因下刃不嚴。返被暗窺墻壁

解夏小參。各各鼻貫已脫。秋風影里。擺尾搖頭。老安雖則善能訪跡。終竟難尋。寂子只知樹下忘軀。何曾解牧露迥迥。云山溢目飽齁齁。野草連天。不須短笛催歸。千圣也無覓處。驀然傅公子出來道。汝等頭角之士。九十日內托此梼陰。未嘗有半蹄之功。踏破我常住一塊泥[土*孛]。何得如此快活。山僧只得與他代一轉語

復舉。德山托缽公案。師云。德山如師子游行百獸股栗。巖頭假其威。而陰風逼人。后之來者。棒土揭木

上堂。僧問。大隋蓋龜時如何。師云。神照無此作。僧云。初秋夏末。衲子往來。牢記取者一轉語。舉似諸方。師云。苦哉

乃舉。天臺幽棲和尚。一日鳴鐘上堂。眾才集。棲云。誰打鐘。僧云。維那。棲云。近前來。僧近前棲遂與一掌。歸方丈。師云。賤如泥沙。貴如金璧。當時若安詳登座。活得者僧

中秋上堂。僧問。天上月圓人間月半。是人知有。未審中間樹子。屬甚么人。師云。有契券者得。僧云。恁么則天香桂子落紛紛。師云。爾早錯認了也。僧云。馬大師玩月。次一人道正好供養。一人道正好修行。一人驟步便行。此意如何。師云。一畝之地。三蛇九鼠。僧云。馬大師道。經入藏禪歸海。唯有普愿。獨超物外。師云。打驢聽馬知。僧禮拜。師噓一聲

乃云。與日雙運。鑒物無私。自是暗中之人。責冬裘比夏葛。當此良夜眾星推遜之時。可憐不見華亭叟。冷照海濤空渺彌

上堂。僧問。望見資福剎竿。便回腳跟下好與三十。此意如何。師云。臭肉來蠅。僧云。望見雪峰。便參主事。又作么生。師云。何樓漆器休拈出。僧云。望見寶林雙楊塔尖。便悟去。師云。沙里淘金。僧云。和尚也是年老心孤。師云。宣人之過未為好手

乃舉。欽山同巖頭雪峰。到德山乃問。天皇也與么道。龍潭也與么道。未審德山作么生道。德山云。汝試舉天皇龍潭底看。欽擬議。德山便打。遂至延壽云。是則是打我太殺。巖頭云。爾與么。他后不得道見德山。師云。欽山只個擬議。德山巖頭俱納敗闕。若是龍門上客。必為點頭。其如聽響之流。墮在區宇

上堂。九九之節謂之重陽。陽德既剛。元化以洽。衲子分上。明得甚么邊事。卓主丈。交

上堂。一大藏教。不出個鴉鳴鵲噪。九經諸史。不出個之乎者也。會得。云歸華岳。水到瀟湘。不然。有伴即來。切須記取

達磨第四忌拈香。打一圓相。香至國王之子。神光斷臂之師。耽憨面嘴。恐亦是伊兒孫。不必更懷疑。故我達磨鼻祖圓覺大師。浚發靈機。有無之宗頓釋。廓然無圣第一之義昭然。前梁后魏人我相高。此土西天是非競起。丁茲末運遐想余光。列藻陳蘩。用酬慈蔭

上堂。舉。南泉因。兩堂首座爭貓兒。泉云。道得即不斬。兩堂無語泉。遂斬之。趙州從外歸。泉舉前話。州脫草鞋。安頭上出。泉云。子若在救得貓兒。師云。趙州借手拈香。要與兩堂雪屈。殊不知。貍奴已死南泉手。直至如今鼠子多

冬至小參。陰魔沮伏。暖氣未升。好個衲僧消息。若能直下承當。不逐四時消長。便見深山巖崖。人跡不到處。爛葛藤抽枝引蔓。其如未然。且向舊歷日上。點指頭子數過。只如陰魔沮伏。暖氣未升。是衲僧甚么消息。卓主丈。魚行水濁鳥飛毛落

復舉。溈山向火。次問仰山。終日向火。因甚無暖氣。仰作向火勢。溈云。子只得物體。能所未在。仰云。某甲只如此。和尚作么生。溈亦作向火勢。仰云。和尚只得物體。能所未在。溈云。如是如是。師云。盡謂溈仰父子兩口一舌。殊不知。風竊虎威能偃草。水欺龍臥出前山

除夜小參。新底不知舊底已往。舊底不知新底已來。新舊不相知。物物還對偶。衲僧家以為極則。殊不知。半夜三更。蒲團上豎起脊梁。誰管爾漏箭推遷更點遲速。猶被人喚作無轉智大王。何況如矮子看戲。隨人上下。雖然只知暖日生芳草。那料春風暗著人

復舉。僧問云門。如何是云門一曲。門云。臘月二十五。師云。云門汗血功高。惜乎放過了五日當時若道得個恰好臘月三十夜。者僧必有可觀。今則既往不咎。只得順時保愛。有問云黃一曲。只向他道半遏行云

元宵上堂。世間之燈。莫若心燈最明。心燈一舉。則毫芒剎海。光明如晝。其間不善剔撥者。雖有如無。要見心燈么。卓主丈。仰山開畬。歸宗拽石

寶林語錄終

虛堂和尚語錄卷之二

虛堂和尚語錄卷第三

　　慶元府阿育王山廣利禪寺語錄

　　　　侍者德惟似涇如阜編


　　慶元府請疏

　　　　朝散郎。集英殿修撰。知慶元軍府事。兼管內勸農使兼沿海制置使　陳　昉撰


右伏以。尊者放光明。指八祥六勝之地。育王捧舍利。現十洲三島之區。個是釋迦古道場。直須覺士正丈室。選從四眾。斷自九重。虛堂愚公長老禪師。慧海慈航。宗門心印。堂虛貯明月。絕無片點塵埃。林邃撼清風。掃盡諸般障礙。遍主淅江名剎。暫眠靈隱閑云。好向玉。幾峰。橫出一枝。便據金獅座。旁行四句。東歸衣錦再傳鷲嶺之燈。北面瓣香仰。祝圣人之壽。謹疏

師。寶祐四年四月初七日。在靈隱鷲峰庵。受請十九日入寺

指山門。道不及處。方便盡多。只是易見難入。諸人氣宇如王。莫認門頭戶底

指佛殿。老子傍若無人。到處稱尊。今日自知理虧。還我一坐具地。展具云。大眾退后

據方丈。橫按主丈云。莫有生而知之者么。入來我者里。買帽相頭。不比盲枷瞎棒。靠主丈

師至法座前。焚香望闕。謝恩畢。捧敕黃。示眾云。約束萬象。聳動人天。風云會合。來自日邊。縱饒海。口亦難宣

拈制府疏。宣發圣人之妙。如春行萬國。豈在乎三寸筆端重新點出。茍或尚存知解。高聳聽官

拈諸山疏。剎竿標處。鐘梵相聞。要知暖氣相噓。總在里許

拈山門疏。同門出入。未嘗謾爾諸人。茍或粉飾太過。山僧只得掩耳

指法座。人人腳跟下。有此座子。何必平地升高。爾若蹈得著。燈王退身有分

師升座拈香云。此一瓣香。爇向爐中。恭為祝延。今上皇帝圣躬萬歲萬歲萬萬歲。陛下恭愿。堯仁廣被。舜德日新

次拈香云。此一瓣香。爇向爐中。奉為大丞相樞使國公。同知樞密。參政相公。洎文武百僚。增崇祿算。伏愿。尊崇廊廟。撫鎮華夷

次拈香云。此一瓣香。爇向爐中。奉為判府制帥。集撰侍郎。洎郡縣文武官僚。增崇祿算。伏愿。柱石邦家。金湯祖道

此香絕氣息者久矣。無端撥著冷灰。重新騰焰。奉為前住安吉州道場山護圣萬歲禪寺。先師運庵和尚。爇向爐中。用酬法乳

師斂衣就座。索話。人天交接。兩得相見。莫有不承言不滯句底么。時有僧問。一般擔板得人憎。十載深云獨掩扃。今日大方親捧　敕。阿師真個藥頭靈。學人上來。請師祝　圣。師云。云靜日月正。僧云。昔日梵王請佛。蓋為群生。今朝　圣主特差。有何祥瑞。師云。天高蓋不盡。僧云。與么則四眾沾恩去也。師云。誰不承恩。僧云。只如判府制師集撰侍郎。以忠正剛大之道。為法擇人。還許學人借水獻花也無。師云。迦葉門前風凜凜。僧云。若如是則名滿天下去也。師云。爾不得忘卻。僧禮拜

師乃云。黃面老漢。末上放乖。向靈山會上萬百眾前。以佛法付囑國王大臣有力檀那。迨今二千余年。代不乏賢。使我沙門釋子。得以流通慧命仰助國風。若謂佛法果有付囑。則謗于黃面老子。若謂佛法果無付囑。則今日王舍城中。君圣臣賢。遞相欽奉。以致海內生靈。無不同瞻麗正之光。松柏之茂。畢竟以何為據。卓主丈。南岳峰頭八字碑

復舉。本朝太宗皇帝因。僧朝見。帝宣對。僧奏云。陛下還記得否。帝曰。何處相見來。僧云。自從靈山一別。直至于今。帝曰。以何為驗。僧無對。后來雪竇代云。貧道得得而來。師云。垂衣端拱百國來賓。者僧不是無對。無奈天威逼人

當晚小參。今夜略去佛法玄妙機關。單單與諸人。說些細大法門。以表進寺識面之初。諸人又不可作等閑。入在情識里胡卜亂卜。若說舍利初自烏石嶺頭。飛入山中放光現瑞。此又是不出諸人共知。若說六殊勝地。自寶幢市。四十五里。直到明州。此又是不出諸人共見。作么生。得不落知見去。所以道。法離見聞覺知。若行見聞覺知。是則見聞覺知。非求法也。況古鄮禪叢。俊衲如市。個個附托得人。誰肯受爾者般祭鬼飯食。驀喚侍者云。收起鞏縣茶瓶

復舉。陳操尚書。一日同眾官登樓。遙見數僧。中間一士云。來者總是行腳僧。尚書云。不是。士云。焉得知其不是。尚書云。待近。與諸公勘過。須臾僧至。尚書召云。上座。僧悉舉首。尚書云。不信道。師云。盡謂清明之下。昧者尤多。殊不知。壺中天地。別有日月。山僧此者來赴育王。首見帥府節齋陳侍郎。一問一答。和氣滿前。要且無許多勘辨。且道。與陳操尚書相去多少。卓主丈杖。情閑巖樹看愈好。室靜澗泉聞轉幽

行禮到大慈。請上堂。見不見之形。對揚有準。察不察之色。撈摝無垠。若能轉向那邊。鴉飛不度。不以形器拘。不以色塵礙。自然超諸圣廛。出大方表。溪山云月處處同歸。水鳥樹林互相顯發。然雖如是。爭柰我慈峰老子未肯橫點頭在。何故。卓主丈。壺中自有佳山水。終不重尋五老峰

復舉。堂頭物初和尚。舉。五祖道。如何是祖師西來意。庭前柏樹子。恁么會便。不是了也。如何是祖師西來意。庭前柏樹子。恁么會方始是。師云。五祖當時一時落草。自謂土曠人稀。殊不知。今日被慈峰老子。掏定咽喉。直得無取氣處。育王到此。客聽主裁。只得放過。何故。人情做得冤家結得

仗錫和尚至。上堂。舉。盤山似地擎山不知山之孤峻。如石含玉不知玉之無瑕。若能如是是真出家。師云。盤山其實只要出家兒萬法不相到。山僧昔寄霞谷。與棘林老子也如是。別去一十余年。今日相見亦如是。且道。其中意作么生。卓主丈。如是如是而已矣

解夏小參。防微杜漸。深切著明。也是無風。匝匝之波。更若立制安居。何異破珠求影。衲僧家。智游象外。妙入環中。點破生佛未興。不落古今窠臼。說甚么鰻湫浚潔玉幾高寒。直饒舉得頭來。早是枯桑變水。育王恁么告報。不出常情。只如克期取證一句。又作么生。卓主丈。善學柳下惠。終不師其跡

復舉。云門示眾。平地上死人無數。出得荊棘林者是好手。時有僧出云。恁么則堂中第一座有長處也。門云。蘇嚧蘇嚧。師云。云門大似任公子設以五十犗。投竿釣東溟。山僧尋常善于包荒。不欲宣人之過。因甚如此。擊拂子。何官無私。何水無魚

次日上堂。長期百二十日。短期九十日。夏月蟲蟻多。黃面老子。恐爾東走西走殺生害命。故立制以禁之。今朝期滿。鄮峰門下。未嘗有一人敢容易下腳。何故。卓主丈。恐蹈著犯突吉羅罪

徑山石溪和尚遺書至。上堂。雞足峰前。黃梅渡口。逗到冷泉幾掣肘。若謂凌霄非正傳。畢竟衣法屬誰手。野犴鳴獅子吼。虛空昨夜翻筋斗

上堂。舉。讓和尚問馬祖云。汝學坐禪。為學坐佛。若學坐禪。禪非坐臥。若學坐佛。佛非定相。于無住相。不應取舍。師云。南岳引馬祖。入牛角里。作老鼠活計。忽然得個出路。卻笑南岳坐在里許

上堂。天寒人寒。大家在者里。與么會得。鐵板障也須退縫。不然本擬屠龍。翻成射虎

上堂。舉。巖頭見德山便問是凡是圣。德山便喝。頭便禮拜。后來洞山聞云。當時若不是奯公。也大難承當。巖頭聞云。洞山老漢。不識好惡。錯下名言。我當時一手抬一手搦。師云。巖頭大似明上座趁盧行者。到大庾嶺頭。卻回向同伴。道此去杳無消息

上堂。舉。雪峰示眾。望州亭與汝相見了也。烏石嶺與汝相見了也。僧堂前與汝相見了也。師云。莫快坐。來頻勸酒。自從別后見君稀

上堂。元宵謝知事。僧問。有句無句。如藤倚樹。此意如何。師云。掬水月在手。弄花香滿衣僧云。樹倒藤枯。句歸何處聻。師云。拋卻黃金捧碌甎。僧云。溈山放下泥盤。呵呵大笑。又作么生。師云。天堂未就地獄先成

乃云。今歲元宵州家。放十分之燈。與民同樂。唯有鄮山堂殿廊廡。半明半滅。往來者。與露柱交肩。燈籠斗額。燈明王聞得出來。欲顯發本光作大佛事。山僧與之震威一喝。何故。自有僧知事。何勞強出頭

雪竇和尚至。上堂。金輪峰頂。錦鏡亭邊。有一句子。殃害天下衲僧。未有一人點校得出。育王久日樺來唇豈容緘默。且道。是那一句。卓主丈。見說前村風更惡。杏花無處避春寒

佛涅槃上堂。大覺世尊。為見眾生執妄為本。當百花明媚萬葆敷榮。示以入滅之相。汝等比丘。若能于此。著得一只眼。釋迦自釋迦。波旬自波旬

上堂。舉。藥山看經次。有僧問。和尚尋常不許人看經。為甚么卻自看。山云。我只圖遮眼。僧云。某甲還看得么。山云。爾若看。牛皮也須穿。師云。師不如弟子

摘茶。次清涼和尚至。上堂。僧問。溈山摘茶。次問仰山云。終日只聞子聲。不見子形。仰山撼茶樹。意旨如何。師云。錢出急家門。僧云。溈山云。子只得其用不得其體。師云。出門不用頻叮囑。僧云。仰山云。未審和尚作么生。溈山良久。仰山云。和尚只得其體。不得其用。師云。子為父隱。僧云。溈山云放子二十棒。師云。手臂終不向外曲

乃拈云。趙州曾問南泉老。禮拜燒香只舊時。若是清涼萬菩薩。等閑聞著也攢眉

結夏小參。栴檀叢林。栴檀圍繞。析之則片片皆香荊棘叢林。荊棘圍繞。揀之則枝枝可畏。故我釋迦老子。以平等性智。攝諸比丘。同入大圓覺海。于一百二十日長期之內。撈摝澄濾。成就慧身。要且不見有禁足安居之相。今正是時。合作么生。卓主丈。竹杖化龍去。癡人戽夜塘

復舉。永明壽禪師。在天臺韶國師會中。普請次。聞墮薪有聲。豁然契悟乃云。撲落非他物。縱橫不是塵。山河并大地。全露法王身。師云。壽禪師。大似窮儒登群玉之府。無不稱心滿意。只是中間。有一字子未穩

上堂。謝秉拂夏齋。一稱南無佛。皆已成佛道。若說到金輪水際昆侖山椒。功歸何所。擊拂子。吽吽。有甚[飢-幾+畢]饠[飢-幾+追]子。快下將來

上堂。舉。僧問香林。如何是室內一盞燈。香林云。三人證龜成鱉。師拈云。香林二十年云門侍者。向紙衣錄中。得此句子。育王則不然。忽有人問。只向他道。皇天無私惟。德是輔

石帆和尚至。上堂。舉。云門行腳到九江。陳操尚書請齋次。問云。儒書即不問。三乘十二分教。自有講師。如何是衲僧行腳事。門云。曾問幾人來。書云。只今問上座。門云。只今且置。作么生是教意。書云。黃卷赤軸。門云。此是文字語言。作么生是教意。書云。口欲談而辭喪。心欲緣而慮忘。門云。口欲談而辭喪。為對有言。心欲緣而慮忘。為對妄想。作么生是教意。尚書無對。門云。聞公曾看法華經是否。書云。不敢。門云。經中道。治生產業。皆與實相。不相違背。且道。非非想天。今日有幾人退位。書又無對。門云。尚書且莫草草。師僧家拋卻十經五論。特入叢林。十年二十年尚不柰何。尚書爭得會。書云。某甲罪過。便作禮。師云。陳操尚書。前面數語勘云門。未盡。后面數語勘盡云門。今日忽有人。問育王如何是行腳事。只向他道。我與石帆老子。十余年。走遍天涯海角。尚自不知。今日再會。又是二十年。贏得牙疏鬢白。說甚么行腳事。待他擬議。便與一喝。何故。覓火和煙得。擔泉帶月歸

上堂。空山無人。水流花香。鹙子滿慈。泯其智辯。離婁師曠。黜其聰明。何也。識法者懼

上堂。舉。龐居士因。賣漉籬下橋遭攧。女子靈照一見。就父身邊臥。士云。作甚么。女云。見爺倒地。急來扶起。師云。虎憎雞嘴。聞者畏之。后人衡鑒不高。喚作二俱弄險

結夏小參。破有法王。有大陀羅尼門。名為圓覺。能成就一切種智。破壞一切法門。于夢幻影邊。聚集四方衲子。九十日內。立期立限。決要打破漆桶成就慧身。雖然只如西天制令。還有者消息也無。卓主丈。李廣神箭。張顛草書

復舉。朱行軍一日入南際寺。齋僧行香次。以手爐搖曳云。直下是直下是。時有僧云。直下是個甚么。行軍便喝。僧云。行軍是佛法中人。問著便惡發。行軍云。爾作惡發會那。僧便喝。行軍亦喝云。鉤在不疑之地。復喚左右認取者僧著。師云。人言王母池邊有一株樹。名曰蟠桃。三千年開花。三千年結果。更待三千年方才成熟。且道。與行軍有相見分么。卓主丈。參

雪竇謙和尚遺書至。上堂。敲云夢破。漱玉舟移。乘時掇轉虛空。大地了無寸土。故我妙高孤頂大歇老人。和麩[糴-入+田]面。起中峰已墜之宗。嗅土吹沙。瞎松源為人之眼。秤槌覓汁。淚出痛腸。個般生滅惡冤家。萬古千秋終不死

上堂。諸方多說見地。鄮峰只論宗旨。見地明則為見地所奪。宗旨通則為宗旨所執。如今要討一個見地不明。宗旨不通底。出來做松源直下火種。不亦難乎

解夏小參。百二十日長期。孜孜矻矻。俊鶻巢云二千年。舊話從新。黑牛臥水。與么會則。粗中之細猶為易。細中之細猶為難。故我竺土老師。檢身不謹。以己方人。致令末代比丘。太半以鰕為目。育王一眾。善觀時變。盡在規矩之外。何故。卓主丈。有時拾得溪頭石。帶蘚和云枕綠陰

復舉。翠巖靈摻禪師示眾云。一夏與兄弟。東說西話。看翠巖眉毛在么。保福云。作賊人心虛。長慶云。生也。云門云。關。師云。三大老各出只手。要扶樹翠巖門戶以報雪峰。爭柰只解同心。不能同志

謝兩班上堂。龍得云則靈。虎得風則威。叢林得人則綱目正法令嚴。自然上下安其居。所以然者何也。卓主丈。歲寒知松柏之后凋

中秋上堂。人間無天上有。往往無人脫窠臼。四海娟娟洗玉魂。九野茫茫白兔走。寒山子不關口。也落馬駒群隊后

上堂。舉。徑山法濟和尚因。僧問。掩息如灰時如何。濟云。猶是時人功干。僧云。干后如何。濟云。耕人田不種。僧云。畢竟如何。濟云。禾熟不臨場。應庵和尚拈云。鳳合香沈。雪巢夜冷。半窗明月。和氣藹然。師云。一人要貪貧不得。一人要富富不得。要知貧富不相當。且請各歸本位立

達磨大師忌拈香。赤幡隨行。自謂神機莫辯。及到白鷺洲頭。死在老蕭言下。聲沈魏國。影脫孤龕。當法門垂秋之際。痛思已往之蹤。薦此溪毛。少伸追遠。霜飛大野。木落崇崗。膽裂心摧。未話先咽

冬至小參。一氣潛回。八角磨盤空里走。六爻才動無毛鷂子貼天飛。是他時節因緣。不逐四時消長。衲僧家。眼[強-弓+目][強-弓+目]地。坐在者里。直饒向葭灰未動已前。會得西川鄧師波。東山下左邊底也。未是枯木開花底時節。何故。卓主丈。冬不寒臘后看

復舉。古德因。僧問。如何是冬來事。德云。京師出大黃。師云。朕聞。上古其風樸略。王言如絲。誰敢不聽。忽有人問鄮山。只向他道。風門海口當風抵浪。也須是個人始得

新天童自蔣山來。上堂。鏡容鷹爪面目可憎。掉發南岳。下山教化。從臾梼林。對御講經。不守疆界。干犯清平。滅得中峰正法眼。破沙盆子話方行

上堂。舉。長生問靈云。混沌未分時如何。云云。露柱懷胎。生云。分后如何。云云。如片云點太清。生云。未審太清還受點也無。云不答。生云。恁么則含生不來也。云亦不答。生云。直得純清絕點時如何。云云。猶是真常流注。生云。如何是真常流注。云云。似鏡長明。生云。向上還有事也無。云云。有。生云。作么生是向上事。云云。打破鏡來。與汝相見。師云。天下具大眼目宗師。盡謂打破鏡來與汝相見。為之極則。殊不知。山深水寒。客程稍遠要知二老膠漆相投。先須會取兩處不答

除夜小參。舊去新來懶送迎。巖間冢下見枯形。忍成殘臘半宵夢。坐對寒檠兩歲燈。恁么告報。已落今時。不涉功勛。如何舉似。老僧今夜忍俊不禁。向爆竹未鳴已前。與諸人開一條活路子。也教諸人知道來日定是大年朝。其或未然。西河弄獅子

復舉。米胡訪王常侍。值判事次。常侍才見。舉筆示之。胡云。還判得虛空么。侍擲筆歸宅堂。米胡致疑。次日憑華嚴。置茶設問。米胡和尚有何言句。不得相見。侍云。獅子咬人。韓[狂-王+盧]逐塊。米胡聞得。出來大笑云。我會也。侍云。試道看。胡云。請常侍舉。侍乃舉起一只箸。胡云。野狐精。侍云。者漢徹也。師云。米胡當時才見舉筆。便入客位。管取為席上之珍。無端再設茶筵。累他華嚴。腦門著地。只如常侍道者漢徹也。那里是他徹處。試下一轉語看

正旦上堂。時遷物換革故鼎新。土膏未動。商量打春。太公有意垂釣。夫子無心獲麟

上堂。舉。藥山與道吾云巖游山次。見樹兩株一枯一榮。山乃問。榮者是枯者是。云巖云。榮者是。山云。若恁么。一切處光明燦爛去。道吾云。枯者是。山云。若如是則一切處放教枯淡去。忽高沙彌至。山亦如是問。彌云。榮者從他榮。枯者從他枯。山乃顧道吾云巖云。不是不是。師云。藥山道個不是不是。減他道吾云巖多少威光

上堂。各各本有靈覺妙明真體。但以已見所障。不能橫戈直造不疑之地。蓋由淬勵之工不切。所以墮在滲漏。作么生。得靈鑒現前去。老僧不惜眉毛。與汝諸人。去此見障。擲下。主丈

因事上堂。天之有云也。可以蔽日月降甘雨。地之有水也。可以濟舟楫潤焦枯。人之有心也。可以興禍福制剛柔。三才既明。理歸一揆。所以然者何也。卓主丈。大鵬展翅蓋十洲。籬邊燕雀空啾啾

上堂。舉。趙州聞沙彌喝參。州云。侍者教伊去。沙彌珍重便行。州謂旁僧云。沙彌得入門侍者在門外。師云。逼生蠶作繭則易。要特牛產兒較難

師寶祐戊午六月十四日罹難。七月十三日恭奉　圣旨。與免無辜。謝事上堂。都省羅太尉繳上謹奏以謝。去時曉露消袢暑。歸日秋聲滿夕陽。恩渥重重何以報。望無云處祝天長

　　柏巖慧照禪寺語錄

　　　　侍者　似藻　編


師于景定元年八月二十五日。入寺

上堂。僧問。曇花易見。知識難逢。學人上來。請師祝圣。答云。突出威音那畔看。問云。寶壽開堂。三圣推出一僧。寶壽便打。此意如何。答云。劍合路雖險。夜行人更多。問云。三圣云。恁么為人。非惟瞎卻者僧眼。瞎卻鎮州一城人眼去在。寶壽擲下主丈便歸方丈。又作么生。答云。更把金針密密縫。問云。和尚今日開堂祝圣。忽有人推出一僧。又作么生。答云。燒牛屎香供養他未為分外。問云。因甚如此。答云。蓋他是本色衲子。僧禮拜

師乃云。天理好還。是處溪山舒笑眼。群心響應。信知。此道不誣人。所以真不掩偽。曲不藏直。自然草偃風行。太平得路。只如親到柏巖一句。又作么生。卓主丈。青松不礙人來往野水無心自去留

復舉。須菩提巖中宴坐。諸天雨華贊嘆。尊者云。空中雨華贊嘆。復是何人云。我是梵天。尊者云。汝云何贊嘆。天云。我重尊者善說般若波羅蜜多。尊者云。我于般若。未曾說一字。汝云何贊嘆。天云。尊者無說。我乃無聞。無說無聞。是真說般若波羅蜜多。又復動地雨華。雪竇云。避喧求靜處。世未有其方。他在。巖中宴坐。也被者一隊漢涂糊伊。更有者老把不住。問云。空中雨華贊嘆。復是何人。早見敗闕了也。我重尊者善說。般若波羅蜜多。惡水驀頭潑。我于般若。未曾說一字。草里走。尊者無說。我乃無聞。識甚么好惡。總似者般底。何處有今日。復召大眾云。雪竇幸是無事人。爾來者里。覓個甚么。以拄杖一時趁下。師云。雪竇雖不善其兵機。要且暗合孫吳。今日柏。巖開堂祝圣。因甚無人雨華供養。擊拂子。賊不入慎家之門

開爐上堂。舉。古德道法昌。今日開爐。行腳僧無一個。惟有十八高人。緘口圍爐打坐。師云。法昌解使。不由家富貴。風流豈在著衣多。柏巖今日開爐。不用聚集泥像。暗地里勝他一籌。何故。版齒生毛老古錐。夜深聽水爐邊坐

謝首座上堂。卓主丈。死盡天下衲子偷心。方稱此題目。卓主丈。死盡天下衲子偷心。轉向那邊。猶墮功勛邊事。作么生。得恰恰相應去。卓主丈。人天眼目堂中上座

正旦上堂。一年又一年。循環數不足。本分面上人。猶如隔羅縠。惟有南極老人。扣天鼓三下。望北闕。而祝。何故。卓主丈。愿我王萬福

柏巖語終

　　臨安府凈慈報恩光孝禪寺語錄

　　　　侍者至源文衡編


師景定五年正月十六日。入寺

指山門。外闔不閉。跨天下而無蘄。會得許爾升其堂入其室

指佛殿。巍巍萬德之尊。卷舒出沒。方便惟多。是汝諸人因甚。不見如來頂相。咄。只緣太近

師至法座前。焚香望闕。謝恩畢捧敕黃。示眾云。世尊三昧。金口玉音親付囑。紫泥芝檢。九重城里鳳銜來。再沾雨露之恩。光闡法門之盛。聲前妙證聳動群心

諸山疏。煙慘淡石玲瓏。面面廝覷。千峰萬峰。一團和氣在其中

指法座。法以空為座。舉步則釋迦在前。彌勒在后。且道。中間底說甚么法。驟步登座

師升座拈香云。此一瓣香。爇向爐中。恭為祝延今上皇帝圣躬萬歲萬歲萬萬歲。陛下恭愿。天基永茂。舜日長明。載歌周雅之詩。三聽華封之祝

次拈香云。此一瓣香。爇向爐中。恭為中宮皇后圣躬萬福。此一瓣香。恭為皇太子殿下。增崇福壽。此一瓣香奉為太傅宮師樞使。大丞相國公。大參相公。大參相公。樞密相公。合朝文武百僚。同增祿算。伏愿。高扶堯舜。下視伊周。集千載之雅風。鎖萬邦之春色。此一瓣香。奉為判府安撫。提領大卿。都運殿撰大卿。洎郡縣官僚。同增祿算

次拈香云。此是門司提舉太尉。恭奉圣旨。送入寺。問趙州八十行腳因緣。用資祿算

此香多是貴買賤賣。罕遇南番舶主。今日人天普會。不敢囊藏。爇向爐中。奉為前住安吉州道場山護圣萬歲禪寺。先師運庵和尚。用酬法乳

師斂衣就座。乃云。大覺世尊在靈山會上。以人天性命之道。付囑國王大臣有力檀那外護。流通毋令斷絕。今則人天普會。祝圣開堂。莫有領得此旨者么。時有僧問。頂門具眼耀乾坤。聲價轟轟四海聞。丞相面承天子問。九重飛詔出深云。中興祖道。正在茲時。一句投機。愿聞祝圣。師云。南山朝北闕。夜夜睹明星。僧云。只將一味無心法。仰祝堯天舜日明。師云。風靜日月正。雪晴天地春。僧禮拜

師乃云。春入湖山先放。花明御苑。人歸上國。南山鶴唳青松。壯皇都人杰地靈。窺紫府洞天風月。透聲透色。絕類離倫。不妨垂手入廛。畢竟難逃至化。且望闕酬恩。如何祝贊。擊拂子。版圖遠奏堯天闊。萬物呈祥樂圣情

復舉。本朝太宗皇帝因。僧朝見。帝賜坐。問云。卿甚處來。僧奏云。廬山臥云庵。帝云。臥云深處不朝天。因甚到者里僧無對。后來雪竇明覺大師。代云。難逃至化。師云。明覺固是食息不忘。當時若問臣僧臥云深處不朝天。因甚到者里。但鞠躬近前奏云。請陛下高垂天鑒。管取皇情大悅

當晚小參。僧問。佛法混濫。無甚今日。正人一出。天道好還。如何是為人底句。師云。劍握甑人手。僧云。只如德山小參不答話。趙州小參要答話。此意如何。師云。布袋鄭頭相似重。僧云。學人今夜小出大遇。師云。爾得個甚么。僧便喝。師云。果然。僧禮拜

師拈主丈云。者里便是妙高孤頂。何須別峰。相見風颼颼水冷冷。衲僧家蹉眼不得。若說隔江招手便乃橫趨。已是落他影子。更言今夜答話不答話。漫天網子。阿誰不知。既知得分曉。只如都城有十二座門。從朝至暮。車馬駢闐。衣冠文物。出入無間。且道。各各所持者何事。若也知得。今夜相見。功不浪施。其如不然。卓主丈。凌空鐵塔鎮長存。夜深誰聽風甌語

復舉。慈明因。泉大道來參。明云。片云橫谷口。游人何處來。泉云。夜來何處火。燒出古人墳。明云。未在更道。泉便作虎聲。明打一坐具。泉推倒慈明。明亦作虎聲。泉退身笑云。我參七十余員善知識。惟師可以繼得臨際正宗。師云。叢林中往往道。慈明當時末后。更與一喝。使泉大道無立地處。是則是。殊不知。有際天之洪濤。可以容吞舟之魚。夜深久立

結夏小參。竺土大仙。于九夏之月。布漫天網子。籠絡天下衲僧。謂之禁足護生克期取證。致于南山內堂外堂。排單下拓。個個如生鐵橛。捱得期滿。各人要個禪鈔子以憑賞勞。雖然忽若有個漏網底。向未立制已前。山邊水邊。說東話西。驀然蹉口道著爺名。又作么生。急急出來。下一轉語。卓主丈云。收功較易。補過較難

復舉。雪峰領眾到浮江。乃問云。欲寄二百僧過夏。得否。浮江以主丈畫一畫云。著不得。師云。好峭互陳。對面千里。有人寄僧。過夏南山。大開東合。何故。彼此出家兒

　　臨安府徑山興　圣萬壽禪寺語錄

　　　　參學惟份文愷編


師于咸淳元年八月二十五日辰初。進寺。指山門。此山無路。及門者誰。會得擺手同歸。不然隨我來

佛殿。釋迦。掩室于摩竭。因甚坐在者里。炷拜勤渠。齊之以禮

方丈。虎頭燕頷。鳥嘴魚揌。盡向者里納款。且道。者里是甚么所在。卓主丈

敕黃有意退欄。無心耕牧

九重降敕。如萬國春回。一道恩光。似千日并照。法門騰煥。巖壑生秋

府疏。日出而作。日入而息。熙熙然如登春臺。且道。承誰恩力。拈起疏云。聽

諸山疏。出山而見。入戶而知。雞棲鳳巢。鄰壁之輝。何必區區點綴伊

山門疏。勤儉起家。叢林麟鳳。入門一見。和氣可掬。知心不在頻叮囑

法座。諸佛出世。祖師西來。總離者座子不得。若信得及各自散去。不然。更登一遍供養諸人

師升座拈香云。此香爇向爐中。恭為祝延。今上皇帝圣躬萬歲萬歲萬萬歲。陛下恭愿。金輪統御。踵三代之淳風。寶歷開祥。享萬年之景運

次拈香云。此香爇向爐中。恭為皇太后。上資圣壽。恭愿母儀天下。子育生靈。扶持社稷之功。毗贊圣明之化。此香爇向爐中。恭為今上皇后兩宮天眷。恭愿萬年松壽。千歲鶴齡。道贊明君。功資帝業。此香爇向爐中。奉為太傅大丞相。樞使國公。大參相公。大參相公。樞密相公。合朝文武百僚。同增祿算。伏愿德安四海。威肅三邊。此香爇向爐中。奉為判府安撫。提領大監侍郎。都運敷文提領侍郎。郡縣官僚。同資祿算。伏愿股肱清朝。橐籥黎庶。此香奉為

前住安吉州道場山護圣萬歲禪寺。先師運庵和尚。用酬法乳

師斂衣就座。乃云。動弦別曲。落葉知秋。是爾衲子知有邊事。因甚黃河向北流。會得物理疏通。不然有疑請問。時有僧出問。金雞唱曉。玉鳳銜花。一句投機。請師祝圣。答曰。澗底青松有茯苓。僧曰。如是則九州四海。雷動風馳。答曰。巢知風穴知雨。僧曰。如何是第一句。答曰。卻是第二句。僧曰。如何是第一句。答曰。須彌山。僧曰。恁么則葵心向日傾。答曰。知恩人難得。僧問。太宗皇帝因。僧朝見。僧奏曰。陛下還記得否。此意如何。答曰。將經寺里彈。僧問。帝曰。何處相見來。僧曰。自從靈山一別。直至如今。還端的也無。答曰。來風可鑒。僧問。帝曰。以何為驗。僧無語。又作么生。答曰。生鐵秤錘被蟲蛀。僧曰。只如今日。祝圣開堂。有何祥瑞。答曰。秋花照眼明。僧曰。泉聲中夜后。山色夕陽時。答曰。錯認定盤星。僧禮拜

師乃云。時康道泰。天清地寧。一人端拱無為。萬物各得其所。巖間野客。悉荷皇恩。唱太平歌。和村田樂。何必麒麟現瑞鳳凰來儀。但愿帝道平平。自然風物楚楚。且知恩報恩。一句作么生。卓主丈云。妙唱以資天子壽。爐煙為瑞國風清

復舉。本朝太宗皇帝因。入大相國寺。見僧看經。問曰。卿看甚么經。對曰。仁王護國經。帝曰。既是寡人經。因甚在卿手里。僧鞠躬退身不對。雪竇曰。皇天無親。惟德是輔。師云。太宗古鑒高。懸無私不燭。者僧鞠躬不對。經旨歷然。雪竇道。皇天無親。惟德是輔。又作么生。卓主丈。四海盡歸皇化里。三邊誰敢犯封疆

當晚小參。僧問。言言言兮飄風灑雪。默默默兮雷轟電掣。藕絲孔里騎大鵬。等閑埃落天邊月。未審何人得此機用。答曰。頭長三尺知是誰。相對無言獨足立。僧曰。恁么則九重城里。大播芳猷。答曰。也是波斯入鬧市。僧曰。王常侍訪臨際。游僧堂次。曰。這一堂僧還看經否。際曰。不看經。此意如何。答曰。酒逢知己飲。常侍曰。還習禪否。際曰。不習禪。又作么生。答曰。撥亂乾坤致太平。僧曰。常侍言。既不看經。又不習禪。畢竟作個甚么。際曰。總教伊成佛作祖去。此意如何。答曰。臨際老兒性命。落在常侍手里。僧曰。今夜忽有個衲僧。出來道捉敗了也。又作么生。答曰。爾捉敗常侍。捉敗臨際。僧曰。總不恁么。答曰。畢竟作么生。僧便喝。答曰。甜瓜生得苦葫蘆僧曰。不因天目近。那覺斗牛寒。答曰。切忌亂針錐。僧禮拜

師乃云。五峰孤峭萬壑云寒。人人懷報佛祖之恩。個個具辨龍蛇之眼。全賓全主全放全收。向威音那畔。別立生涯。于空劫已前。突出自己。目機銖兩。舉一明三。不涉化儀。如何相見。卓主丈。白鳥望中沒。青山斷處幽

復舉。當山國一禪師因。馬祖遣僧馳書至。書中作一圓相。國師啟緘見之。遂于圓相中。著一點封回。師云。可惜許當時。只好留在案上。一任日炙風吹。非唯坐斷馬祖舌頭。亦使天下衲僧無摸索處。事既往矣。還有為國師拔本底么。卓主丈

上堂。山高水深云閑風靜。佛法至妙。妙在中和。中和則且置。賓主歷然。又作么生。卓主丈。拾薪汲澗煎茶外。倚杖閑看云去留

謝兩班上堂。舉。石頭示眾云。言語動用沒交涉。藥山云。非言語動用。亦沒交涉。頭云。我這里針劄不入。山云。我者里如石上栽花。師云。智與師齊。減師半德。智過于師。方堪傳受。且于中優劣處。還有人緇素得出么。卓主丈

開爐上堂。舉。百丈因。溈山侍立深夜。丈云。看爐中有火否。溈撥之云。無。丈躬撥之得小火。云。爾道無這個。是甚么。溈山當下悟去。師云。洞房花燭夜。金牓掛名時。是則一時快意。當時若用再參馬祖底。溈山門戶。未至寂寥

上堂。舉。仰山在溈山牧牛。時踢天泰上座問云。百億毛頭百億獅子現。作么生。仰不答歸。侍立溈山次。忽泰上座來。仰云。適來問百億毛頭百億獅子。豈不是上座。泰云。是。仰云。正當現時。毛前現毛后現。泰云。現時不說有前后。仰山拂袖便出。溈山云。師子腰折了也。師云。仰山只要溈山證明。自謂暗地里得便宜。泰上座。當時待他問毛前現毛后現。但仰天大笑一聲。仰山要拂袖出去也。未得在

上堂。人人知有此一段生死底話頭。至于進退揖讓語言酬酢。歷歷分曉。因甚困去。便不知落處。設有能作夢中佛事者。猶如暗中取物。且道。病在那里。今日徑山。不惜眉毛。普為諸人。去此障礙。使俱到平實田地。受用無窮。還信得及么。卓主丈。自攜瓶去沽村酒。卻著衫來作主人

上堂。佛法在正。不在乎盛。在正則鬼神莫測其由。在盛則鬼神能妒其福。五峰固是不屬其間。因甚終日區區地。擊拂子。霜葦岸頭雙屬玉。一聲清響忽驚飛

謝新薦嚴寶葉長老。上堂。昆山片玉。掛林一枝。不足為貴。水邊林底。三四十年。說東話西。此之為貴也。更有松源三轉語。此行茂苑為流通

上堂。舉。紫胡和尚示眾云。三十年來住紫胡。二時粥飯氣力粗。無事上山行一轉。借問。時人會也無。師云。紫胡年老心孤。東行西行。又問人道會不會。徑山崇罔峻領。列在面前。又值雪寒。但未得去。待春融也。須行一兩遭。只是不問人會不會。何故。擊拂子。水月以喻兮。古來已多。我今不然兮。所陳伊何。參

冬夜小參。僧問。冬至一陽生。東山水上行。時節因緣。愿聞法要。答云。也只是一定之法。僧云。既是東山水上行。因甚么。卻成一定之法。答云。老僧口是禍門。僧云。洞山冬夜果子次。問首座。有一物黑似漆。常在動用中。動用中收不得。且道。過在什么處。座云。過在動用中。洞山令掇退果卓。此意如何。答云。官馬廝踢。僧云。今夜和尚。忽然問首座。有一物黑似漆。常在動用中。動用中收不得。且道。過在什么處。徑山首座亦云。過在動用中。又作么生。答云。與他兩盤果子。僧云。只如洞山掇退果卓。徑山又添一盤。還有優劣也無。答云。蓋他是個檐版漢。僧云。學人今夜。借大眾威光。別置一問得么。答云。偷心鬼子得人憎。僧便喝。答云。果然。僧禮拜

師云。日短夜長。晷運新添一線。高來低去。洪鈞轉自九淵。陰魔潛伏道芽生。陽氣發時無硬地。使得十二時辰底。元酒大羹。聊旌薄禮。被十二時辰使底漏卮。瓦缶。尚且不甘。任教葭管吹灰。個里本無迂謝。驀然有個漢。出來道。老師情量未脫。被二十四氣使得。七顛八倒。山僧只得休去。何故。家肥生孝子。國霸有謀臣

復舉。馬大師問藥山。子近日見處如何。山云。皮膚脫落盡。唯有一真實。祖云。子之所得。可謂。協于心體。布于四肢。既然如是。何不將三條篾。束取肚皮。隨處住山去。山云。某是何人。敢言住山。祖云。未有長行而不住。未有長住而不行。欲益無所益。欲為無所為。宜作舟航。勿久住此。師云。馬大師借手行拳。咒詛他家兒女。且道。藥山因甚不肯承嗣馬祖。出來下一轉語看。不然。來夜請首座。對眾說破

謝首座上堂。佛祖慧命。危若懸絲。不求開士垂范后昆。何以挽回叢林元氣。南巖老子鏡空禪師。鏡本無私。因形而顯。空本無跡。因象而彰。要知眾德所歸。慰此群情鶴望。龍驤云起虎嘯風生

除夜小參。僧問。年窮歲逼。烏龜上壁。豈不是和尚語。師云。年老心孤。暫時狼藉。僧云。還有轉身處也無。師云。有則有無爾著腳處。僧云。大似徑山門下客。師云。多少人錯領話頭。僧云。北禪烹露地白牛。分歲和尚今夜。將什么與諸人。分歲師云。東山下左邊底。僧云。恁么則大眾飽德去也。便禮拜。師云。貪多嚼不細

師乃云。年窮歲盡東村王老。夜燒錢臘盡春回。樓上有人頻勸酒。以此發揮佛祖不傳之妙。以此契證衲僧衣下之功。無論革故鼎新。只要知時識節。且結交頭一機。如何顯露。卓主丈。惟愛清臺新歷日。懶觀韓子送窮文

虛堂和尚語錄卷之三

虛堂和尚語錄卷之四

　　法語

　　示蓬萊宣長老

本色衲僧。具透關眼。風驚草動。悉辨來機。蓋他做處穩密。不落聲前句后。得處既妙用。出來自然。蓋天蓋地。豈可與依草附木輩。同日而語哉。濟北瞎驢。初到高安灘頭。既不能踢蹈。卻還黃檗山中。探頭露影。看。他老漢。驗人眼目。一見便拋出斷貫索道。來來去去。有甚了期。雖未展毒手。早是去死十分。便通個款狀子道。只為老婆心切。猶恐不實。向險處更與一拶道。大愚饒舌。待見與他一頓。個些子過如滴油箭。稍自眼力不到。喪身失命無疑矣。然步驟既高。徒設陷阱。反與黃檗一掌云。說甚待見。即今便打。已是將驢鞍橋。作阿爺下頷。父子投機。既無縫罅。方且言。引者風顛漢。參堂去。彼此落便宜。豈比。今時濫據師席以實法。籠罩來學以寮舍穩便。養育人才。以推衣讓食。茍圖繼紹。以遞相援引。欲盛本宗。苦哉苦哉。正音絕矣。古來尊宿。動于劍刃上。求人尚不得一半。何況繩墨之法耶。若是真正本色。衲僧。具透關眼。未必甘心死在黃檗臨際句下

　　示妙源侍者病

佛是大醫王。善觀眾病。眾生信而服之。則病無不療。蓋其從本已來。深中此病。自雪山六年。資質本草。到臘月八夜。其病既革。于無心處。獲此方書。道。奇哉。一切眾生。具有如來智慧德相。但以妄想執著。而不得證。于是起道樹詣鹿林。三月調根。五人得度。則便能善用其藥也。非止燦大師矮師叔深。中其膏肓必死之病。而西天此土。具大眼目宗師。皆有此病。直饒盧扁。具透關眼活人機。亦莫知其病源。而遞相印授。轉以此病。度脫大地眾生。使坐者立者俱獲輕利。今觀源師之病。得非是歟。不然。外寂中搖。形留神往。出此沒彼。勞而無功。則世間無常之病。時時現前。如來之藥。不得而救耶。儻若蹈著如來真病之本。自然病去藥除。如是受病。則病無不瘥矣

　　示無隱侍者

初機學道。如深山獼猴。被鐵索縛住。見人眼生。只管跳跳。得形衰氣索。然后教之以藝。或刺槍使棒。檐水打毬。弄得既熟。方可去此索子。風前月下水際云根。任之自然。驀忽叫一聲。孫大爾來。他便突在面前。及問他所習之藝。便如水里火發。若如是體究安得不妙。有般漢便道。虛堂年老心孤。殊不知。狗不擇家貧

　　示如足首座

名實相當。行解兼備。以平等大心。待四方衲子。方可據曲彔床。又須八面受敵。臨機縱奪。邪正不可得而前。透到佛祖著眼不及處。使學者心死意消。便能勃然而興。凜然而變。方可稱此題目。才有毫末許。與人領覽。則為佛法罪人矣。豈況隈隈[毯-炎+崔][毯-炎+崔]。半死半活。被二十四氣輥得。七顛八倒。做主不成。似者般底。欲使叢林茂盛。標準后學。得非難乎。古德道。達磨大師。空手來空手去。已是揚塵簸土。曲為今時。黃梅七百高僧。個個希求佛法。惟盧行者一人。眼不識字。專事供舂。所以西土衣盂。密而授之。蓋此門不易湊泊。若夙有靈骨。不待揚眉瞬目。曲巧方便。直下蹈翻從上老凍膿窠窟。全身擔荷空手來空手去底一著子。豈不快哉。何患名實行解。不昭著于時也

　　示梓文禪人

古之英特遠行千里。不求珍寶。而乞一言。師家既把不定。未免直述其入道要徑。儻皮下有血。言外知歸。亦不忝矣。近年此風頗盛。才入眾。先以牛腰之軸。求法語。為參學門庭之設。其緊切處。揚在無事甲里。而大方老禿兵。又縱其波辯。雕割文彩。從而絡之。使新學比丘飲此狐涎。終身難脫。良可悲也。魯祖逢僧。面壁而坐。麻谷見僧。便閉卻門。電光石火。領與不領。俱落第二。豈肯類我類我。墮在語言。所以高山流水。只貴知音。鄭衛之門。速須掩耳

　　示無波李新恩

達磨祖師。自西天歷十萬里水云。而至此土。首對梁主。奏以黃鐘大呂之聲。雖天聽無私。而音節失旨。遂絕江航葦。面壁少林。直下坐斷。壁立萬仞。歲月既邁。香風四馳。有囿名相而善求其然者。向壁立萬仞處。領得意旨。禮三拜。依位而立。則曰。汝得吾髓。降此已往。宗分派列。傳持壁立萬仞底一著子。棋布天下。皎若日星。此非大力量大根器大因緣。卒難湊泊。去歲秋暑如焚。合下遠披孤頂。直造茅廬獲揖風標。出語間。已知為佛法中人。今之士大夫。尊爵崇祿。汲汲然何暇。分陰及此。自非靈山親承記莂根于性者。疇克爾耶。茲又沐藻翰。披露衷曲。自愧自悔。于道切切。誠可知矣。蒙喻夙業深重。身墮塵勞。若向一念未興已前。照破輪回生死。不落圣凡情量。便是出塵。羅漢有何戶牖可以窺測。有何文理可以揣量。有何生死可以怖畏。有何佛道可以咨參。鐵團欒是個清凈慈門。更無毫發許。欠少。所以古德垂一言半句。為世良藥。欲治眾生日用紛飛。著有著空之病。殊不知。返以執病為藥。良可悲也。如所教。所思所為。如有兩人。此皆浮塵。系念所起。若能推窮所思。則便有三人。三人則一人。一人則三人。乃至百千萬億人。即是一人。一人即是百千萬億人。和者一人。掃向新羅檀特國里。卻款款地。歸來道。[囗@力]。爾。是阿誰。到者里。便如善財入彌勒樓閣。勝妙境界。悉在目前。惟恐深信不及。轉增迷悶。但向無下手處承當。無所得處受用。便是第一等。直截簡徑法門。門下雖知其病。而不能去其病者。乃自作障礙也。請向壁立萬仞處。看自然無思不服

　　示日本國心禪人

佛法至要。初無殊方異域之間。只要。當人負不群氣概。猛著精彩。直下坐斷一切得失是非。信得及把得定。孤巍峭峙不立生涯。靜照無私靈然自得。切不得向無明窠子里。妄行卜度。才存圣量。關感不通。更須轉向那邊。如青天怒雷飄風灑雪。自然頭頭出礙。方與至要之妙。冥相吻合。不患行腳大事不辦。不愁生死漏念不脫。逗到無依無欲之地。理事混融。功勛絕待。方可運出自己家珍。賑濟孤陋不孤。遠泛鯨波。參尋知識。今則欲還故都。月朗風高。指日可到。卻將從上所得。啟迪大根。使日本國內悉皆成佛無余。誠不忝也。茍或尚存知見。墮在區宇。更須再過海來。老拳終不妄發

　　示行者智潮

優婆塞者。吾佛會中四眾之一數也。精持苦行。承事佛僧。先道業而后得度。世尊入滅。道法遐被五天竺國。佛舍僧廬。莫不有之。逮教入中國。譯梵語而正唐言。名之曰行者。蓋有德有行之所稱也。其數既廣。漢唐以來。設官置局。試經得度。至于海內奇髦俊彥。冒歷寒暑窮經討論。以試所業。其間獲中僧科者。官給黃牒。剃度為僧。然后肩云頂絲。履艱涉險。不憚數千里之遙。尋師訪道。究明人天性命之學。醞釀既久。文彩發露。王臣尊禮。為人天師。一言一句。光明殊勝。為后世法。此古今通論。出家兒之大體也。南渡之后。為見吾教日興。出綾紙易楮幣。庶欲得者寡而入者稀。殊不知。物隨事變。一墮利域。百計紛拏。以謀進納之計。得之者形服雖殊。升沉事海。失之者窮困相煎。老斃山澤。要如前人優游教海。披尋文義。試所得而披法服者。無復得也。智潮近事且久。凡見衲子往來或勘辨引驗。或怒罵呵咄。隱幾壁聽。激起善本。捧紙下拜。愿求法藥。老僧不覺大笑。雖然無佛。也解放光。信筆姑述梗概萬一。以酬勤勞。要且。無一點佛法道理。污汝耳根。思之

　　序跋

　　金剛經序

入城持缽。洗足宴趺。幸自可憐生。無端被善現出來道個希有。伎倆消盡。直饒分分字字。說盡葛藤。終是注解不出。子休禪人。知其敗闕處。率三十二人。力與之雪恥。儻于毫端未舉已前。救得黃面老子。可不偉哉。其如引紙行墨。劍去久矣

　　跋梵書心經

橫鉤三點。似月如星。老胡用盡機關。一生拈弄不出。若更加其彔彔曲曲。自謂海外得來。何異楚人以雞為鳳。要得恁么。直須盡大地。明眼譯師。無啟口處方合斯旨

　　跋應庵和尚書

圓悟道。蘄州子得則得。腦后少一錐。逮見虎丘牛過窗欞。穎然頓脫。起東山正續之統。如杲日麗天眾星掩耀。凡片言只字落江湖。得之者如獲夜光。道之感人如此。嘗與蓮華峰諸衲往來。觀其書飾。筆力清勁。風度翔舞。使人畏之

　　真贊

　　自贊

不開罵人口。難以見其慈。不征衲子病。難以表其師。似之則殃門添禍。否之則鳳林吒之。畫工筆熟不識伊。白發毶毶個是誰。咄

　　蓬萊宣長老請

啐啄之機。臨崖一拶。虎嘯龍吟。二九十八。宣禪自是惡冤家。學伊豈止頂門瞎

　　妙源首座請

道不可傳。貌不可繪。冷坐深云。虎視百怪。源遠流長滅正宗。不比瞎驢趁大隊

　　無隱侍者請

斗斗詬詬。雷驅電馳。垂手未游象外。虛空突出毫厘。目前難遏密。冷落有誰知。父攘羊子證之。從教萬古黑風吹

　　本立藏主請

春山萬疊秋水一痕。凜然風彩何處求真。大方出沒兮全生全殺。叢林悱悱兮。獨角一麟

　　無補侍者請

計較拙于鳩。軒昂老而虎聞。必意消。見者難睹。到頭不識賓中主。黑漆竹篦劈面揮。師資誰謂無裨補

　　法云首座請

咿嗚咿。那得知。寒酸看不上眼。手面移東換西。拱良工手破衲僧疑。行到水窮處。坐看云起時

　　雙林夏前告香普說

　　　　侍者法云編


古之宗師。為人直截。凡有所問。只就問處。與之破執。初無實義。后來垛生招箭。形于語言乃有普說。普說首出于真凈和尚。三佛以來皆有普說。無非怒罵呵咄鞭策誨勵。使其大心衲子。勇于進工。近世宗師間有普說。尚多文體。不見古人直截為人處。大似場屋中論策一般。及攻其所從。乃藥貼上語。不能療人之病。徒使其末流紛紛傳集秘蓄。以當本參。殊不知。我王庫內。無如是刀。德山道。亦無佛亦無祖。達磨元是老臊胡。釋迦老子干屎橛。十二分教是神鬼簿。四果三賢是守古冢。鬼盡皆自救不了。是則一期方便。早是畫蛇添足。臨際道山。僧往日。曾向毗尼中。留心數十年之間。披尋經論。后來方知是濟世表顯。遂乃一時拋卻。發意參禪。遇善知識。方得道眼明白。辨得邪正。不是娘生下便會。此亦古人不欺之語。今之學者不得其妙。病在自信不及處。病在得失是非處。病在我見偏執處。病在限量窠臼處。病在機境不脫處。病在得少為足處。病在一師一友處。病在旁宗別派處。病在位貌拘束處。病在自大了一生小不得處。此幾種病。障道之媒。人皆有之。要在當人退步揩磨凈盡。使其入作無門。向一條古路上。蕩蕩地無拘無檢。無障無礙。拈來便用擦。著便殺。臨機縱奪。無秋毫許凝滯。如轉圓石于千仞之上。他日祥光發現。垂范后昆。誠不為忝。茍有一念希求佛法。卻被佛法二字籠罩。如油入面。求脫不得。山僧自少有意參學。坐一二年。略無所入。但覺心眼俱清。后來江湖間。雖親近人。他見爾不是個中。蟲豸。誰肯淘汰爾。但臨風吊影。任之去留。后在金山。邂逅運庵先師招過霅上。得與入室。只是不得下語。才開口便道。爾且款款地。不要茅廣。室中常示古帆未掛因緣。才開口便罵。一日在侍者寮。思之。古帆未掛。有甚難會。其實只是一漚未發已前事。一念未興已前事。者僧也是個乖底。卻教宗師倒來入他窠子。巖頭見他來處分曉。便與他闌口一筑。謂之得人一牛還人一馬。何得不教人下語。遂擔者一擔見解。去方丈呈問。聲未絕。先師道。爾何不合取狗口。靜地里密密體取去。每日只管來者里。論量古人是非。有甚了期。及歸到寮中。不覺躁悶。忽然會得古帆未掛話。清凈行者不入涅槃話。其他近淺話頭。漸覺通曉。來日聞打鼓入室。先師見我氣貌稍自不同。卻拋下古帆未掛話。問我南泉斬卻貓兒。山僧便下一轉語道。大地載不起。先師低頭微笑。雖然如是。過得半年。心頭依舊鬧。被人拶著。依然去不得。后來看疏山壽塔話。三四年間。一日無心中。忽會得大嶺古佛放光底時節。方得自在。不被人謾卻。將從前所看了底話頭。再把來。打一看。大與日前所見不同。信知。此事斷斷不在言語上。及游山到漢上。夏在荊門玉泉。因閱覺范僧寶傳。見舉上座訪瑯琊因緣。瑯琊問。近離甚處。舉云。浙江。琊云。舡來陸來。舉云。舡來。琊云舡在甚處。舉云。步下。琊云。不涉程途。一句作么生。舉以坐具一摵云。杜撰長老如麻似粟。便走將出去。瑯琊親到旦過問。莫是舉上座么。適來不合相觸忤。舉便喝云。長老何年到汾陽。我在浙江。早聞爾名。見解止如此。何得名播宇宙。瑯琊云。某甲罪過。便禮拜。相見處如此。分曉覺范傳中。卻來下面。添幾句道。瑯琊曾以此舉似慈明。明笑云。舉見處才能自了。而汝負墮。何以為人。山僧到此。不覺掩卷長嘆。若果然有甚緇素。二大士相見。如蒼龍玩珠饑鷹摶食。有甚么狼藉底。若如是討甚好慈明。覺范知見廣大。嘗箋釋楞嚴。其扶宗樹教之文。遍叢林。豈肯以無益之詞。瞎后世學者眼。在南岳二年。欲討一個同人。決此狐疑。而不可得。及到云居。寮中有大慧廣錄一部。弊甚人言有禪者。梅陽謫居之時。寫得舍在寮中。借來看。才三兩卷。恰好撞著者個話頭。大慧道。我每笑洪覺范偏要胡亂穿鑿。當時舉上座道。個杜撰長老如麻似粟。已是將瑯琊。托上梵天。山僧見此。如暑中沃冰雪。又證得鄙者之所執。大慧真絕世宗眼后面幾句。又道。此是文殊普賢大人境界。非凡情可測。又道。覺范在真凈處。發明不多時。因事出院。離師太早。所以有到處。有不到處。且如編龍牙參翠微因緣。牙問。如何是祖師西來意。微云。與我過禪板來。牙過禪板與翠微。微接得便打。牙云。打即任打。要且無祖師西來意。又問臨際。如何是祖師西來意。際云。與我過蒲團來。牙過蒲團與臨際。際接得便打。牙云。打即任打。要且無祖師西來意。又問洞山。如何是祖師西來意。山云。待洞水逆流。卻向汝道。他到者里。心路絕伎倆盡。只得禮拜。后之學者。已眼不明。見他承嗣洞山便道。當時見翠微臨際之時。未透一犬吠虛千猱啀實。云門見睦州。發明卻嗣雪峰。惟有雪竇。見徹他骨髓。頌古里面劈頭便道。龍牙山里龍無眼。此語辛辣難近傍。蓋他用處多類此。只如頌楞嚴辨見處。吾不見時。何不見吾不見之處。若見不見。自然非彼不見之相。若不見吾不見之地。自然非物。云何非汝。釋迦老子脫白露凈。說得多少分曉。他卻頌道。全象全牛翳不殊。從來作者共名摸。如今要見黃頭老。剎剎塵塵在半途。譬如眾盲摸象。雖知其象。而不見其全象。如庖丁解牛。雖解其牛。而未得其全牛。若到全象全牛之地。謂之理極情忘。雪竇卻道。爾直饒得到全象全牛。與他幻翳何殊。卻把釋迦老子指出似人底。一時潑撒了也。此老用處。動著便是砒霜狼毒。覺范卻道。雪竇以死水瞎龍罪之分。明是活祖師意。卻作死法會了。他分明道。龍牙山里龍無眼。死水何曾振古風。禪板蒲團不能用。只應分付與盧公。者個便與杜撰長老如麻似粟。伯仲間也。雪竇恐人不曉。復成一頌。盧公付了亦何憑。坐倚休將繼祖燈。堪對暮云歸未合。遠山無限碧層層。者里千門萬戶。一時打透。不是覺范不知雪竇頓放處。蓋用在一時。失在千古。學道人若不得一番胡孫子死。如何辨得邪正。若不得一番胡孫子活。如何脫得生死。適來如許。多家具子。衲僧九十日內暫掛瓶盂。若挨拶不透。則孤負行腳大事。若挨拶得透。如白衣拜相慶快平生。其如未然。更待彌勒生下化緣劫空復入涅槃。再出頭來垂接未盡也。未得了當在。何故。擊拂子勸君。得處披衣坐。莫折松枝拂蘚痕。久立

　　靈隱立僧普說

　　　　侍者凈覃編


威音那畔一著子。往古宿衲忘軀命力行之。務要拈花面壁之風不墜。以圖報佛祖深恩。近年叢林凋弊。學者不本宗猷。浸淫外學。滋長無明。雖千百群居。未聞有如爆龜紋。可以為末世滅胡種族。良可悲也。若如是行腳。如是見人。則其利甚輕。其害甚重。捱到頭白齒黃。孤燈獨照之時。遠不如精修白業底。田舍翁去住自由。蓋他無許多惡知惡覺。疏山矮師叔。探道之心甚切。一日在溈山會里。聞示眾道。行腳高士。直須向聲色里睡眠。聲色里坐臥始得。疏山便出問。如何是不落聲色句。溈山豎起拂子。疏山云。此是落聲色句。溈山便歸方丈。老子知他病在此。向千圣著眼不及處。通個消息。卻乃坐。鎮家堂。不露圭角。既不契遂辭香嚴。嚴云。何不且住。疏山云。某甲與和尚無緣。嚴云。有何因緣不契。試舉看。疏山舉前話。嚴云。某甲有個道處。乃云。言發非聲。色前不物。此語是對機溈山。點發疏山。者矮子聞得。眼睛便活。乃云。元來此中有人。遂囑香嚴云。某甲且去。師兄有住處。卻來相見。溈山至晚問香嚴。問聲色話底矮阇梨在否。嚴云。已去了。溈云。向子道甚么。嚴云。某甲對他道。言發非聲色前不物。溈云。他道甚么。嚴云。他深肯之。溈山失笑云。我將謂者矮子有長處。元來只在者里。此子向去。設有住處。近山無柴燒。近水無水吃。應庵和尚道。如今討個言發非聲色前不物底。早是難得。更要會他溈山說話。行腳人還緇素得出么。莫背地里強頃自高。若經緯不分。不名本色衲子。疏山又在湖北金鑾寺里度夏。夜間聞僧舉。福州長慶懶安和尚示眾云。有句無句如藤倚樹因緣。疏山聞得道。我有一轉語。要去問者老子。夏罷遂入閩。見懶安和尚。又謂之溈山和尚。裴相國帥閩。自溈山請住長慶。疏山到彼。值師泥壁。次疏山便問。有句無句如藤倚樹。是和尚語否。溈山云是。疏山云。忽然樹倒藤枯。句歸何處。溈山放下泥盤。呵呵笑歸方丈。疏山云。某甲三千里外。賣卻布單。特為此事而來。和尚為甚不與某甲說。溈山云。侍者將錢。與者矮阇梨去。他日有獨眼龍。為汝點破。后到明招。舉前話。招云。溈山頭正尾正。只是不遇知音。疏山云。忽然樹倒藤枯。句歸何處。招云。更使溈山笑轉新。疏山當下有省乃云。元來溈山笑中有刀。如今兄弟家只解瞻前。不能顧后。爾才向溈山笑里覓。便是錯了也。須是向有句無句如藤倚樹處。下得一轉語。親切略去下面許多閑絡索。方免得溈山明招。千古之下遭人檢點。爾若一向認著放下泥盤。笑歸方文。更使溈山笑轉新處。盲禪瞎證。遞相恁么流將去。只認得他人口頭聲色。爾自己分上。并無悟入之期。弄到極處。終成話墮也。疏山復歸洞山。一日聞深夜欲以云巖所傳寶鏡三昧密付曹山。疏山潛身幾下竊聽。伺其付畢。出來拊掌大笑道。洞山禪有分付了也。亦遭悟本之記。后不爽香嚴之約。直造鄧州。一日香嚴上堂。有僧出問。不慕諸圣。不重己靈。時如何。此語是石頭。使南岳之時。曾興此問。讓和尚道。子問太高生。何不向下問。石頭云。寧可永劫沉淪。不求諸圣解脫。乃回清源。當時香嚴答者僧話道。萬機休罷。千圣不攜。疏山在座下。作嘔吐聲云。是何言歟。嚴問。阿誰。眾云師叔。嚴云。不諾山僧。那疏山出眾云。是。嚴云。師叔莫道得么。疏山云。道得。嚴云。試道看。疏山云。若教某甲道。須還師資之禮始得。嚴乃下座。大展坐具。禮三拜。準前問。疏山云。萬機休罷。猶有物在。千圣不攜。亦從人得。何不道肯諾不得全。嚴云。肯又肯個甚么。諾又諾阿誰。疏山云。肯即肯他千圣。諾即諾自己靈。嚴云。饒爾與么。也。須三十年倒屙。設使住山。近山無柴燒。近水無水吃。分明記取。后住疏山。果如所記。至二十七年。病愈云。香嚴師兄。記我三十年倒屙。今少三年。每至食畢。以手抉而吐之。以應前記。后問鏡清。肯重不得全。爾作么生。清云。全歸肯重。疏山云。不得全聻。清云。個中無肯路。疏山云。方愜病僧意。衲僧家到此。推窮得出么。見得二大老肝膽么。當時香嚴若答得者僧。諦當何必下座。禮拜疏山。疏山若點破得香嚴明白。安得受倒屙之患。到者里也。須具些衲僧眼始得。山僧今日路見不平。卻要斷者公案供養我五湖四海衲子。香嚴答者僧。話如神龜負圖。矮師叔招倒屙之患。順水流舟。若教盡大地人倒屙。亦未必有橫點頭者。何故。一句合頭語。萬劫系驢橛。所以金以石試。人以言試。爾若道眼明白在。今天下豈曰無人。到者里使聰明強記不得。使波辯臆說不得。須是爾自識羞一番子方為究竟。白云端和尚。見楊次公外集。中間有一偈發明曹洞宗旨。丹山鸞鳳來阿閣。秘殿簫韶奏九成。野老不知黃屋貴。六街猶聽靜鞭聲。乃云。他是過量人見徹古人心髓。洞山當季運之時。恐法門[穴/浸]衰。故用金剛般若三句。設五位君臣。立三種滲漏。如大爐鞴烹煅末學。使一個個各執本來契券。繼紹祖父田園。后來大慧因普說。聲東擊西。薄有所議。學者既無正知見。往往如矮子看戲。借使洞上五位。可以輕議。則臨際三玄要。四料揀。四賓主。四照用。亦可議也。如汾陽十智同真。浮山九帶。黃龍三關。如國家兵器。不得已也。初無實義。佛眼在五祖會里。分化方歸佛果。才見便道。臨際三句作么生。分明是鑿竇引賊。他一夜思量。明日謂佛果云。三句因緣我會得了也。先倒拇指云。者個是第一句。又倒一指云者。個是第二句。遂與佛果一摑云。者個是第三句。大笑趨去。佛果舉似五祖。祖云。也好聻。動弦別曲落葉知秋。無為子既為白云所知。作一偈寄之。十載聞名楊次公。有文堪振我宗風。分三成六添些子。直得金烏半夜紅。次公因此至舒郡。訪端和尚夜話間。悉知此老所詣。來日上堂。乃云。自古自今說理說事者。如麻竹稻葦。會禪者。更比比然。討一個家里人。如天上揀月。黃梅賢宰楊次公。聞名十載有余。夜來忽蒙訪及。元來卻是個本分家里人。杓柄短長。鍋子大小。雖未曾一一點過。看他數目。也甚分明。可謂如在東溪日。花開葉落時。幾擬將黃金鑄作鐘子期。忉忉地說一上。不能得了信之。通人分上。水乳相投。在今天下。那個是本分家里人。不道全無。只是正人難得。本庵永和尚住鼓山。道行江浙。衲子奔趨。以致松源秀巖息庵無用諸大老。皆入閩觀其作略。自謂石門之門可入。一日鳴鼓開室。峻機妙用。獨脫無依。皆斂衽側目。毋敢湊泊。得一兩夏。各自散去。看來此老。只能死得人。不能活得人。唯秀巖尚少留之。嘉定間。山僧在育王西塔。見之老子說鼓山時事。以手點木庵真云。我孤負者老和尚。又點佛照真云。我被者老漢轉了話頭。感而又泣又笑。悲喜交攻。胸中必有事。平日提唱。多是謳歌。五祖和尚會中。亦有一僧。謂之覺上座。祖一日室中。舉釋迦彌勒是他奴。他是阿誰。他下轉語道。烏張三黑李四。五祖然之。圓悟在侍司道。和尚更勘他看。恐未實。明日再鳴鼓入室。祖復舉前話問。僧云。昨日道與和尚了也。祖云。道甚么。僧擬開口。被祖闌胸一拳云不是。其僧當下有省。后來見五祖門庭冷落。卻歸長蘆夫鐵腳會里。后出世住和州城外開圣。為夫老拈出拈香之日。忽胸中一點痛。徑就痛處發疽而殂。嗣香不原所自。顯驗如此。在今天下。望風承嗣者如麻粟。若一一患疽而殂。何時是了。且其間識因果。知來自。又作么生。茲蒙堂頭。舉眾俾山野受牌。與兄弟舉話。此亦叢林任重之責。既不敢寧居。恐旦夕必為諸公開室相見。古來以籌室鍛煉為重。近世師法不嚴。衲子殊不經意。法門澹泊一致于此。慈明見汾陽。二年不容入室。一日情切懷香。詣方丈咨懇。某甲為生死大事未明。冒軍旅而至席下。今再夏矣。未蒙令某與眾入室。恐失出家本志。望和尚慈悲。汾陽拈。主丈便打云。爾是何惡知識。來裨販我。慈明方聲悔謝。汾陽以手掩慈明口。明忽然大悟。者個正如大將軍臨陳當鋒。一刀兩段。便見勝負。才擬議則失利也。如適來所舉。疏山見溈山。又勘辨香嚴。可以一知一見。一機一境。所能窺測妙理耶。爾若宿有靈骨。曾下般若種子。蒲團上挨得一絲一線透。向言外一逴逴得入手。作惟見得疏山。勘辨香嚴。亦便知汾陽慈明師資道合。其如不然。更多買幾雙草鞋。繞四天下走蹈。教腳板闊道。我是行腳僧。逢人說禪說道。口如紡車。莫教一朝。如老鼠入牛角。路頭既極無所憑借。則四大五蘊分離。千辛萬苦之狀。不言可知矣。古德道。前路茫茫。未知何往。驀然有個不顧生死底漢。出來為眾竭力。山僧道。爾且住。待我掛牌時卻來商量。久立珍重

　　立僧納牌普說

一句子。古佛說不到。玉轉珠回。一句子。老胡不將來。填溝塞壑。說不到不將來。笑指文殊在五臺。便與么去。已落諸人窠臼里。所以古德教人參禪。先要參取涅槃堂里禪。其間傳佛心宗。續佛慧命。且置之一邊。何故。蓋涅槃乃死生切要之地。眼光欲落未落。火風欲散未散。如刀割肉。似箭攢心。那時要得用萬一。不覺不知。被他移入驢胎馬腹里。卒難得出。出家兒尤宜著鞭。袈裟下失人身。萬劫不復。每日不要只管理會他人閑事。爾自己分上。無量劫來。如洪波大浪。未嘗休息。一日十二個時辰。阿那個一時。無走作來。一粥一飯。無走作么。開單展缽。無走作么。進退揖讓。無走作么。語言談論。無走作么。驀然打個困來。便乃落在陰界中。頭出頭沒。爾醒時。一段孤明歷歷底。阿誰作主。既無人作主。火風未散。陽魄未飛。早成隔生人也。大難大難。棒打石人頭。剝剝論實事。節物速化。法道[穴/浸]微。有志于此段切者。尋師擇友。如救頭然。終不為身衣口食。觀山玩水。悠悠送日。爾若真個信得及。莫教一日被爾捱得透百千法門無量妙義畢矣。便能成就一切法。破壞一切法。出三界二十五有。通一切有無障礙。春花秋葉。云騰鳥飛。皆吾藏中。無一事不契真如。無一法不順正理。自是明暗相凌。不能得到無依獨脫之地。乃有新學久參。致使叢林正氣日消。佛祖慧命懸絕。且如新學比丘。才入門來。先以生死大事未明為辭。放下笠子。坐得一年半載。既不善用工。則無所入。便起錯用心。輥入無明窠子里。以文言義句。為日益之學。歲月既往。豪邁之氣日高。味道之心日遠。殊不知。得失在心。煎熬萬狀。要如臨際三年不出僧堂。無復得也。看他一旦奮發。驚群動眾。臨機通變。如俊鷹快鷂。搏風搏日。擬尋其影跡。了不可得。要到者個田地。急須揚卻從前學解明昧兩岐。捱教通身如熱鐵團子。與死為鄰。拈一個古人話頭。拋在面前。如生冤家。晝夜如坐。芒刺。自有穿透底時節。切不得泥著坐相。坐時須要方便。里面既無主宰。徒爾勞神。古德道。心空境寂。只為久滯不通。參禪須參活句。不參死句。死句下薦得。自救不了。此是新學比丘之程限也。中間久參宿將發足超方。亦有打頭不遇惡辣手段底宗匠。坐在見地。雖甘心枯志忘形。鉆之仰之。淘之汰之。但裝重己見而已。不能脫去鶻臭布衫。一旦時緣成稔。出來為人取與之間。應機不妙。蓋從殊勝境界中得。被人蓋覆將來。便乃辨他不出。所以性敏者。多不得道。自高者多恥下問。此酌然之理。法眼會中有一僧。名之曰則監院。久依法眼。凡升堂小參入室普說。并不趨赴。法眼一日。撞見他道。則兄爾后生家。白日茫茫。何不問事。者僧道。某甲實謾和尚不得。曾見青峰和尚。得個安樂法門。所以罷參。法眼云。爾從甚么因緣中得入。者僧道。曾問如何是學人自己。青峰向我道。丙丁童子來求火。我便從者里住。法眼云。好語。只恐爾錯會。者僧不消一寸鉤三尺線。一釣便上道。丙丁屬火。將火覓火。將自己覓自己。法眼大笑道。我向爾道。爾不會青峰意。者僧鼓起無明。起單前去。是他般若因緣成熟時節至矣。行得三兩日。忽然思量道。法眼和尚是五百眾肉身大士。道我不是。必有長處。回來投誠請誨。法眼道。爾問我。者僧便問。如何是學人自己。法眼厲聲道。丙丁童子來求火。者僧豁然大悟。山僧尋常。多要問兄弟。問處一般。答亦不別。那里是者僧悟處。其間手腳未穩者。未免躊躇。要得自在。當如則監院再見法眼一番子。以表久參之驗也。然而虛玄大道。無著真宗。不可得而茍求。有生而知之者。學而知之者。各任其器。阿那個是生而知之者。趙州和尚是也。才數歲隨本師詣南泉請戒。本師先與南泉和尚人事。次引沙彌禮拜。適之南泉偃息。就臥處受他作禮。南泉道。爾是那里受業。趙州道。瑞像。南泉云。爾還見瑞像么。趙州云。某甲不見瑞像。即今見個臥如來。南泉物見主眼卓豎。矍然起坐乃問。爾是有主沙彌那。趙州云。某甲不敢。南泉云。作么生是爾主。趙州近前叉手道。孟春猶寒。伏惟和尚萬福者。個自非無量劫來熏。煉成熟。安能及此。雖未極其淵奧。看他題目已自分曉。豈非生而知之者歟。棱道者此間鹽官縣里人。行腳到福州靈云。遇上堂。他便出問。如何是佛法。的的大意。靈云道。驢事未去。馬事到來。如是參雪峰玄沙靈云三大老。二十年不能省發。一日在雪峰會里。因卷簾豁然契悟。乃有投機頌。玄沙謂雪峰云。恐是意識注述。又須勘過始得。棱道者忽在面前。雪峰云。道者子。備頭陀未肯爾。爾若真正契悟。更須道看。棱道者接口。再述一頌道。萬象之中獨露身。為人自肯乃方親。昔年謬向途中覓。今日看來火里冰。雪峰回顧玄沙云。者個又喚作注述得么。豈非學而知之者歟。今之人用盡心機。要到他田地。終是難得。后來閩王請住長慶。為見衲子泥于萬象之中獨露身。遂用些鎖口訣道。萬象之中獨露身。是撥萬象不撥萬象。會中龍象悉皆下語不得。以致法眼修山主悟空輩皆不契。遂游泉南。一日欲出湖外回到漳州。城下雨淋淋地不止。遂入城邊小院避雨。拾枯薪入僧堂。地爐向火。只管論三界唯心萬法唯識。以至肇論天地與我同根。萬物與我一體等語。忽有老僧入來附火。乃問。山河大地。與上座自己。是同是別。修山主道。不別。老僧豎起兩指而去。那時方知。是地藏琛禪師。未免胸中各少置疑。雨稍晴。業已成行。老僧復來相送。行到佛殿前。指花壇石云。諸公適來道。三界唯心。且道。者一塊石。在心內在心外。法眼云。在心內。地藏云。行腳人置者一塊石。在心頭多少不自在。如是三人拗折主丈。參者老和尚。各有契悟。名滿天下。后來法眼一宗。大行于世。蓋從雪峰玄沙氣脈中來。所謂祖父有田舍翁陰德。爾看雪峰一出嶺來。先買一把杓頭。綰一條手巾。到處行益結緣。誓不吃頭堂飯。及到德山會里。先占作飯頭。以至三到投子。九上洞山。千辛萬苦。成就道業。后來建大伽藍。開大法施。聚一千五百眾。每云。一千五百個布衲子。老僧扚頭舀得來。又如玄沙和尚。精持頭陀苦行。日間開畬種粟。引水灌蔬。夜間勤于香燈。持凈掃地。閩王不時宣。入禁中說法。歸來其苦行寒暑不易。爾看他示眾道。直似秋潭月影。靜夜鐘聲。隨扣擊以無虧。觸波瀾而不散。猶是生死岸頭事。豈是尋常導師說底話。又如藥山和尚。游山到澧陽。見人家有一座山好。便要化他建道場。百姓不從。便入他牛闌里坐禪。人家被惱之不已。乃牽牛歸屋里。縱火燒卻牛闌。他只在牛闌基坐禪。太守聞得。與之買山。建一所庵。扁之曰牛闌。后來成叢林。安廣眾。以致云巖道吾舡子高沙彌李翱相公輩。得以為授道之地。每云。老僧無福。不敢與眾同食。每日只吃兩粥。首座見他眼腦精明。必謂別置飲食。一日不赴堂。藏在方丈僻處。待藥山赴堂上。入門見銚子里氣出。揭開乃是黃菜葉。煮麥麩少許。藥山云。老僧年來無力陪眾。如是者十年矣。今被首座覷破。勿與外知。乃有麥麩而飯。牛闌而禪。古人刻苦至此極矣。所以光明后世。子孫至今不絕。又如百丈大智禪師。一日不作一日不食。年高九十五歲。鋤頭刀釨。蓑衣箬笠。不曾離身。黃檗五峰平田古靈溈山懶安。龍象滿門。不忍其作務。密而去之。百丈云。老僧無福。坐消信施。遂絕食而殂。又如老南住黃檗時。入室退必淚下。有問其故。乃云。老僧是佛法中罪人。一堂兄弟。無人下得一轉語切當。法門興衰。亦可知矣。室中每舉鐘樓上念贊。床腳下種菜。勝首座下一轉語道。猛虎當路坐。他便退黃檗。與他住。自居積翠庵。古人為法門之切如此。為道之切如此。今之兄弟。儻能仰體上古之風。不待按牛頭吃草。孜孜焉。自成叢席。四方傳頌。可不偉哉。誠不孤老拙在此炙手助熱也。己事未明者。慎勿多出新語。新語乃是自得之妙。而不能會通先圣所得所傳之妙。深恐古道淪沒。山僧凡與江湖抱道之士。往來議論。多引前輩遺言往行。遞相激勵。庶昭昭然。得見古人情狀。夫子為一代儒宗。祖述而不作。若作恐夫子無文章耶。為見周室下衰。禮樂崩壞。刪詩書定禮樂。區區立教。以明堯舜禹湯文武周公之道。以貽后世。楊子著太玄真經。天下人非之。謂夫子不曾作經。以其詞近乎簡澀。門人告之。楊子曰。世不我知。當有子云復生矣。自漢及今。楊子之道盛行。大抵立言。只要是當。千古之下。豈無識者。茲來至節在邇。久在首座寮入室。殊覺不便。恐妨山門請人次第。方丈納牌。既緣會許時。以道義故。遂舉些古人履踐處。以當末后殷勤。第衰老出語太過。望兄弟赦之幸甚。記得。溈山向火次。問仰山。終日向火。因甚全無暖氣。仰山作向火勢。溈山云。子只得物體。能所未在。仰山云。某甲只如此。和尚作么生。溈山亦作向火勢。仰山云。和尚只得物體。能所未在。溈山云。如是如是。盡謂。溈仰傳器而受。殊不知。父子之義。各自背馳。今夜忽有個衲僧出來道。老和尚。爾也莫要盡盡檢點古人。客檐之下。隆冬苦寒。又在孤峰絕頂。爾底暖氣。阿誰不知。山僧只得以手掩面。收卷波瀾。何故。知我罪我。夜深久立

虛堂和尚語錄卷之四

虛堂和尚語錄卷之五

　　頌古

　　　　侍者　無隱　編


世尊忉利天為母說法。優填王思佛

紫金光聚照山河。天上人間意氣多。曾敕文殊領徒眾。毗耶城里問維摩

世尊因。乾闥婆王奏樂。其時山河大地。盡作琴聲。迦葉起舞。王問迦葉。豈不是阿羅漢。諸滿已盡。何更有余習。世尊云。實無余習。莫謗法也

有三尺劍。可以謁趙國。無千里眼。難以見懸絲。巍巍堂堂。三界大師

世尊因。外道問。不問有言。不問無言。佛良久

有力量人終是別。等閑垂手便相應。何如夜半榑桑日。推上須彌最上層

罽賓國王。仗劍問師子尊者

夜闌天際墮金盆。膝上焦桐調轉新。易水悲風輕按指。鸞膠難續斷腸人

婆子燒庵

鐵壁迸開云片片。黑山輥出月團團。就中明暗相凌處。天外出頭誰解看

善財童子參五十三知識。末后到彌勒樓閣

大人境界終難到。到后如何說向人。不是當人知見力。莫將知見別疏親

達磨見梁武帝

玉簫吹徹鳳凰臺。古殿深沉曉未開。滿地落花春已過。綠陰空鎖舊莓苔

楞嚴經云。吾不見時。何不見吾不見之處

石潤非玉。水麗非金。大禹決而西溯。卞和泣而陸沈。美兮渺兮。錯古礱今

昔有老宿。一夏不為師僧說話

冷冷寒溜泣秋壑。才會滄溟便泛舟。見說許由曾洗耳。可憐巢父更鞭牛

維摩經云。其施汝者不名福田

青山白云。碧溪蘿月。畫虎成貍。只得一橛

智者大師在南岳。悟法華三昧

好將真法供如來。花在幽巖險處開。一夜狂風吹欲盡。落英無數點蒼苔

老子曰。視之不見。名曰夷。聽之不聞。名曰希。摶之不得。名曰微。此三者不可致詰

青牛仙。去不虛傳。常用虛中落斷邊。自是一生多蹇薄。夜深猶立古皇前

南岳思大禪師。因志公令人傳語

一口吞盡三世佛。牙如劍樹眼如鈴。斷弦不必鸞膠續。只要知音側耳聽

夫子曰。朝聞道夕死可矣

籩[竺-二+豆]才陳見圣人。莫將生死較疏親。清臺歷日煩君看。一歲終須有一春

倩女離魂

行吊先桃茢。喪車后紙錢。老胡門下客。寧可入黃泉

調達謗佛

萬仞崖頭[拚-ㄙ+ㄊ]得去。不知何處覓全尸。業風吹起再蘇醒。卻問如今是甚時

女子出定

野水浮輕楫。暖煙生紫蒪。晚來湖上望。多是罟魚人

王常侍訪臨際。問。者一堂僧。還看經否

事到無心不茍欺。烏玄鵠白尚懷疑。自非親見黃頭老。爭敢逢人泄漏伊

楊大年。參廣慧璉和尚。發明有頌。八角磨盤空里走。金毛獅子變作狗。擬欲將身北斗藏。直須合掌南辰后

白石鑿鑿。韞爾美璞。君子道晦。君子斯樂

陳操尚書。一日與眾官登樓。望見數僧。有一官人云。來者總是行腳僧。尚書云。不是。官人云。焉知不是。尚書云。待近與諸公勘過。須臾僧至。尚書召云。上座。僧舉首。尚書云。不信道

李咸曾相壺丘子。隨變難分丞自逃。輸與高樓凝望者。炯然明可察秋毫

龐居士臨示寂。以首藉于頔相公膝。囑云。但愿空諸所有。慎勿實諸所無

欲識窮原處。何人為指迷。夕陽雞犬外。桃李自成蹊

裴相國問僧。看甚么經。僧云。無言童子經。裴云。有幾卷。僧云。兩卷。裴云。既是無言。為甚卻有兩卷。僧無語

曾落石霜機外笏。又扶粗行到唐天。只將四海垂綸手。鰕蟹魚龍一串穿

黃檗在南泉。作首座。甘贄請施財

拋來撒去互施呈。地獄門前鬼眼睛。覷破髑髏肝膽外。摩醯頂上復重明

陸亙大夫問南泉。肇法師也奇怪

裁書擬欲扣天閽。往往無人可共論。因得老生輕指撥。臨風不覺暗消魂

錢唐鎮使。在界上。凡見僧便問。若相契即留止宿。有二僧。從馬大師處來。便問。大師有何方便。僧云。即心是佛。便被揖出。又有二僧。到亦如前問。僧云。非心非佛。亦被揖出

碧油幢下立功勛。韜略雙全獨見君。一自赤心來報國。邊頭刁斗不曾聞

寒山拾得。預知溈山來國清受戒

靈山一別無碑記。三度親曾作國王。主丈再探知遠近。眇然天地略玄黃

六祖謂門人云。吾欲歸新州

興在天南天盡頭。未行先已到新州。來時無口去無伴。那更蕭蕭黃葉秋

讓和尚云。道一江西說法。不見寄個消息來

老婆心切日忡忡。恐墮他家齏甕中。消息得來胡亂后。江西宗派好流通

忠國師問紫璘供奉。甚處來。奉云。城南來。師云。城南草作何色。奉云。作黃色。師乃問童子。城南草作何色。童子云。作黃色。師云。只者童子亦可簾前賜紫對御談玄

欲把枯腸盡底傾。出門不覺又叮嚀。勸君及早回頭去。莫待春風柳眼青

馬祖因。百丈再參

啐喙之機類不同。飛星撒火髑髏空。偷心死盡難為活。忽見金烏出海東

百丈野狐

不落因果。突出野狐。人心似鐵。官法如爐。不昧因果。得脫野狐。頂上無骨。頷下有須

黃檗因。臨際自大愚歸

拔樹鳴條浩浩風。雨云翻覆在其中。千波萬浪驚天地。到海方知信不通

禾山四打鼓

草履為冠松作釵。一般瀟灑眼頭乖。語音只在風檐下。終日無人不下階

夾山云。路逢死蛇莫打殺。無底藍子盛將歸

擔板漢。沒拘束。餓死首陽山。誓不食周粟

來山云。我二十年住此山。未曾舉著宗門中事。有僧問。承和尚有言。二十年住此山。未曾舉著宗門中事。是否。山云。是。僧便掀倒禪床。山休去。至明日普請掘一坑。令侍者請昨日問話僧來。山云。老僧二十年。只說無義語。今請上座。打殺老僧。埋向坑中。若不打殺老僧。上座自著打殺。埋此坑中。其僧束裝潛去

海運鵬摶日月忙。夜光潛透斗牛傍。非惟按劍屢生子。瞎眼波斯滿大唐

麻谷一日紙帳內坐。以手巾蓋頭。披云入見便作哭聲。良久出去法堂。繞禪床一匝再來。谷去卻手巾而坐。云云。死中得活。萬中無一。谷下床。作抽坐具勢。云近前把。住云。前死后活。爾還甘否。谷云。甘即甘。阿師堪作甚么。云推開云。知道。爾前言不副后語

五十笑他先百步。何如騎馬勝騎牛。不須重較多和少。歸到家山即便休

風穴因。僧問。語默涉離微

以玉抵鵲。以鼠為璞。眇然視之。太虛寥廓

首山示眾。諸上座不得盲喝亂喝。尋常向爾道。賓則始終賓。主則始終主。賓無二賓。主無二主。若有二賓二主。兩個即成瞎漢。所以我若立爾須坐。我若坐爾須立。坐則共爾坐。立則共爾立。雖然如是。急著眼始得

賓主有無俱遣外。行藏須要出常情。無棲泊處開門戶。月到中宵不敢明

南院因。僧問。赤肉團上。壁立萬仞。豈不是和尚語。院云。是。僧便掀倒禪床。院云。爾看。者瞎漢亂做。僧擬議。院便打。趁出

日月無光殺氣浮。揭天鼉鼓戰貔貅。捷呼獲下真番將。那個兒郎不舉頭

鄧隱峰辭馬祖。祖云。甚處去。峰云。石頭去。祖云。石頭路滑。峰云。千木隨身。逢場作戲。便去。到石頭。繞禪床一匝。振錫一下。問云。是何宗旨。頭云。蒼天蒼天。峰無語。回舉似馬祖。祖云。汝更去。待他道蒼天蒼天。汝便噓兩聲。峰又去。依前問。頭乃噓兩聲。峰又無語。回舉似馬祖。祖云。向汝道。石頭路滑

石頭路崄人難到。到者方知滑似苔。兩度三回雖跶倒。滿身泥水又歸來

南泉住庵。時一僧到。泉云。我上山作務。齋時做飯吃了。送一分來。其僧飯了。將家事一時打碎。就床上臥。泉伺久不來。遂歸見僧臥。泉亦就臥。僧便起去

短褲長衫白苧巾。吚吚月下急推輪。洛陽路上相逢著。盡是經商買賣人

南泉云。心不是佛。智不是道

昨日因過竹院西。鄰家稚子隔溪啼。山寒水肅半黃落。無數歸鴉卜樹棲

干峰示眾。法身有三種病二種光

貝葉持來曉者疏。自稱靈驗世無如。依然還我唐人譯。始有人知是梵書

瑯琊因。僧問。清凈本然

不設陷阱。不揮雪刃。一箭穿楊。神目不瞬。翻思昔日李將軍。射虎之機猶是鈍

大慈示眾。山僧不解答話。只是識病。時有僧出。慈便歸方丈

輕如毫末重如山。地角天涯去復還。黃葉殞時風骨露。水邊依舊石斕斑

德山托缽

德山疑處問巖頭。惹得渾家一地愁。父又咒兒兒咒父。冤冤相報幾時休

雪峰問僧。甚處來。僧云。浙中。峰云。船來陸來。僧云。二途俱不涉。峰云。爭得到者里。僧云。有甚隔礙。峰打趁出。僧過十年后再來。峰又問。甚處來。僧云。湖南。峰云。湖南與者里。相去多少。僧云。不隔。峰豎拂子云。還隔者個么。僧云。若隔則不到也。峰又打趁出。僧住后。凡見人便罵雪峰。有同行聞得去問。兄到雪峰。有何言句。便如此罵。僧舉前話。被同行詬叱。與之說破。當時悲泣。常向中夜焚香。遙禮雪峰

見說閩山多蠱毒。千方百計避無由。殤中既有催魂鬼。一命還他方始休

雪峰住庵。有僧敲門。峰放身出云。是甚么。僧亦云。是甚么。峰低頭歸庵。僧舉似巖頭。頭云。我當時若向伊道末后句。天下不柰雪老何

扶過斷橋水。伴歸明月村。只知途路遠。不覺又黃昏

雪峰因。三圣問。透網金鱗。以何為食

新羅主丈遂寧缽。衲子家風那個無。一等看來如墨黑。誰能重與較錙銖

雪峰自著塔銘

風冷蒹葭雨作秋。倚門無意謁諸侯。明年再決龍蛇陣。塞北安南一道收

雪峰云。三世諸佛。向火焰里。轉大法輪。云門云。火焰為三世諸佛說法。三世諸佛立地聽

烈焰瀾翻為說時。百千諸佛盡攢眉。梵音深遠難明辨。只許韶陽雪老知

舡子囑夾山。汝向后直須藏身處沒蹤跡

藥貼明明說得親。不知里面偽和真。諄諄教誡癡兒女。莫把方書誤后人

夾山初住京口寺。因僧問。如何是法身。山云。法身無相。又問。如何是法眼。山云。法眼無瑕。時道吾在座下失笑。山請益。后散眾。參舡子省發。后歸聚徒道。吾令僧往問。如何是法身。山云。法身無相。又問。如何是法眼。山云。法眼無瑕。僧回舉似道吾。吾云。者漢此回方徹

始見春花歸閬苑。又逢秋葉墮宮墻。思量世事如翻掌。誰得長生不死方

趙州因。僧辭。乃囑云。有佛處不得住

有佛無佛不得住。三千里外無憑據。趙州贏得口皮光。卻是者僧知落處

趙州訪茱萸

世路風波只自知。見人多是不揚眉。呼燈隔夜書名紙。未審朱門復見誰

趙州庭前柏樹子

有問自知無答處。卻將柏樹當門庭。搖風擺雨經年久。不似松根有茯苓

劉鐵磨訪溈山

春暖山桃次第紅。翩翩蝴蝶斗芳叢。驀然一陣狂風至。輥入花枝不見蹤

南泉．歸宗．麻谷．同去。禮拜忠國師

各將財本去經營。上國如天好趁晴。未出門時先算帳。如何得到鳳凰城

丹霞訪忠國師。值師睡次。見侍者耽源

蹤跡由來久避秦。洞門深鎖古臺春。落花只為隨流去。便有尋芳拾翠人

玄沙問鏡清。不見一法。是大過患

雪老門高兒女盛。又能情重貴天倫。把家干蠱雖相似。也有貪杯落草人

玄沙訪太原孚上座。適值在水樓上打水。沙云。相看。孚云。已相見了。沙云。甚么劫中曾相見。孚云。莫瞌睡。沙白雪峰云。已勘破了。峰云。作么生勘破。沙舉前話。峰云。汝著賊了也

象王象子盡相隨。岸上人看蹄蹈蹄。香草細餐知飽足。歸來不待日頭低

巖。頭示眾。大凡唱教。須從無欲中。流出三句。只是理論。咬去咬住。欲去不去。欲住不住。或時一向不去。或時一向不住

三文買個撈波子。摝蜆撈鰕得幾年。逆順短長休要說。誰家屋里窖無煙

巖。頭因沙汰。在甘贄家過夏。補衣次。贄行過。頭以針作劄勢。贄遂整衣欲謝。妻問云。作甚么。贄云。說不得。妻云。也要大家知。贄舉前話。妻云。此去三十年后。須知一回飲水一回噎。女子聞云。誰知盡大地人性命。被奯上座針鋒上劄將去也

夜半三更來討火。我罵爾兮爾罵我。相喚相呼歸未歸。也有無衣草里坐

石頭因。藥山問。三乘十二分教。某甲粗知

一重山了一重云。行盡天涯轉苦辛。驀劄歸來屋里坐。落花啼鳥一般春

溈山云。老僧百年后。山前檀家。作一頭水牯牛

百年猶恐沒人知。名字仍將左脅題。入水入泥難放牧。仰山只得半邊騎

溈山問仰山。甚處來。仰云。田中來

一日須來三五度。有時歡喜有時嗔。改頭換面休疑著。元是尖檐帽下人

鼓山晏國師示眾。鼓山門下。不得咳嗽

遼空一箭九重城。雪老門風盡有聲。見說禁班宣號令。耶邊渾不許人行

法華舉和尚訪瑯琊

青郊鳴錦雉。綠水漾金鱗。安得郢中客。共歌臺上春

興化因。僧問。四方八面來時如何。化云。打中間底

塞北煙塵終載靜。江南花木四時榮。不須特地分強界。萬里山河似掌平

洞山。聰和尚。嘗自負柴上山。路逢一僧。問。山上有柴。何故將去。山放柴于地云。會么。僧云。不會。山云。我要燒

此行莫擬幾時回。此去應須到五臺。若過曼殊放光處。殷勤為我記歸來

云門示眾。析半裂三。針個鼻孔在甚么處。為我一一拈出來看。自代云。上中下

昔年曾扣睦州關。負義忘恩當等閑。見說吳音俱變盡。語言渾似廣南蠻

云門云。平地上死人無數

聲如鳴玉靜邊聞。誰信幽人不見君。花到海棠將寂寞。繡衣猶把麝香熏

洞山冬夜吃果子

拄天拄地黑如漆。不分晝夜是何物。拈來拋向屎坑中。火里紅蓮香拂拂

保福展和尚因。僧問。雪峰平生有何言句。得似羚羊掛角時。云。我不可作雪峰弟子不得

生平未審何言句。得似羚羊掛角時。拊擊自然皆率舞。不須羌管隔云吹

大隋真和尚因。僧辭。隋問。甚處去。僧云。峨眉禮普賢去。隋豎起拂子云。文殊普賢總在者里。僧畫一圓相。拋向背后。隋云。侍者將一貼茶。與者僧去

彌漫萬樹梨花雨。凍玉堤邊水欲流。頃刻陽烏升太白。那時渾不見蹤由

法云杲和尚示眾。老僧熙寧三年文帳。在鳳翔府供申。是年華山崩陷了八十里人家。汝輩后生茄子瓠子。那里知得

隔水何人歌竹枝。動人情思極幽微。夜深轉入單于調。月朗風高聽者稀

龍濟示眾。具足凡夫法。凡夫不知。具足圣人法。圣人不會

融峰強萬丈。未話足先酸。若不緣云去。那知星斗寒

芭蕉示眾。爾有主丈子。我與爾主丈子

爾有更須當面與。渠無背手奪將來。驀然夜半化龍去。黑雨鳥風裂地雷

廣德周和尚因。僧問。承教有言。阿逸多不斷煩惱。不修禪定。佛記此人成佛無疑。此理如何。德云。鹽又盡。炭又無。僧云。鹽盡炭無時如何。德云。愁人莫向愁人說。說向愁人愁殺人

收放隨時雖有準。出門入戶恐難論。長安路子君須到。莫向深村草里蹲

資福示眾。隔江見資福剎竿便回

望見剎竿回首去。腳跟三十謾輕酬。人言閬苑花千樹。不直仙家十二樓

魯祖凡見僧來參。便面壁而坐

泉石膏肓不可醫。曉鐘吟到夕陽時。天然句子終難得。幾向風前暗皺眉

修山主悟空法眼。行腳到地藏院。避雨向火道話。地藏入來附火。乃問。山河大地。與上座自己。是同是別。修云。不別。藏豎起兩指而去

火爐頭話幾多般。自己同時作么觀。直下起來呈兩指。山河大地黑漫漫

翠巖。夏末示眾。一夏與兄弟。東說西話

發言先要心無愧。遣事應須理處長。莫學里闬無信者。從朝至暮錯商量

雪竇住翠峰。時有數僧到。竇云。新到那。僧云。是。竇云。參堂去。僧才行。竇復喚云。來來。僧回首。竇云。洞庭難得師僧到。與爾一碗茶吃

入門句子已先酬。喚去呼來第二頭。到此不知茶味者。紛紛空買洞庭舟

汾陽示眾。識得主丈子。行腳事畢

評漫學屠龍。人言枉費工。自非親到者。難與論窮通

慈明因。泉大道來參。明云。片云橫谷口

一文一武偶相逢。說盡英雄各不同。俱往長安朝圣主。姓名終是達天聰

黃龍室中云。鐘樓上念贊

樓上贊聲資菜色。驀然突出老菸菟。迢迢古路無遮障。雙眼如鈴誰敢逾

楊岐為慈明忌日設齋

一棚傀儡木雕成。半是神形半鬼形。歌鼓歇時天未曉。尚余寒月掛疏欞

白云端和尚云。此事如萬仞崖頭相似。總知道。放著手便撲到底。只是舍命不得。法華今日。不動一毫頭。教諸人到底去也。擲下主丈

擬從險處放身時。那個商量不皺眉。不動毫芒親到底。眼睛皮綻蓋須彌

保寧勇和尚示眾。釋迦老子。四十九年說法。不曾道著一字。優波鞠多。丈室盈籌。不曾度得一人。達磨不居少室。六祖不住曹溪。誰是后昆。誰為先覺

煙暖土膏民氣動。一犁新雨破春耕。郊原眇眇青無際。野草閑花次第生

五祖演和尚因。僧問。如何臨際下事。祖云。五逆人聞雷

五逆聞雷慊慊然。尋常爭敢與人宣。自從六十輕酬后。濟北驢名不浪傳

五祖因。僧問。如何是佛。祖云。口是禍門

坑坑坎坎。崄崄巇巇。一言易出。駟馬難追

佛眼示眾。千說萬說。不若親面一見。縱不說亦自分明。王子寶刀喻。眾盲摸象喻。禪學中隔江招手事。望州亭相見事。深山。巖崖處事。此皆親面而見之。不在說也

寧辨人間是與非。生來淈[泳-永+盾]眼如眉。不因說著當年事。萬古千秋那得知

虎丘隆禪師。參死心。心問爾是甚么僧。丘云。行腳僧。心云。爾是何處村僧。行甚驢腳馬腳。丘云。廣南蠻道甚么。何不高聲道。心云。卻有些衲僧氣息。遂留過夏

客里謾牢落。天涯多故人。好懷無處寫。舊話得重論。殘雪未消石。梅英先破春。徘徊殊有約。來此續芳塵

大慧室中云。喚作竹篦則觸

野犴鳴。獅子吼。喪盡生涯。不容開口

應庵云。道不得底句。不在天臺。定在南岳

耆婆去后無消息。病者憧憧日扣門。百草自知無識者。叢叢垂泣在籬根

密庵破沙盆

直甚破沙盆。掀翻海岳昏。頂門真個瞎。千古累兒孫

松源師祖。臨示寂垂語。大力量人。因甚抬腳不起

力難抬處為君言。神駿何勞更著鞭。一躍洞天三十六。到時凡骨也成仙

開口不在舌頭上

含糊一世無分曉。開口何嘗在舌頭。萬古業風吹不盡。又隨月色過羅浮

明眼衲僧。因甚腳跟下。紅絲線不斷

腳跟不斷紅絲線。掉臂乾坤自在行。塞壑填溝無處著。歸來依舊兩眉橫

楊雄著大玄。乃云。世不我知。當有子云復生。此亦無愧之詞也。蒙釋氏之子。大圣之所覆。每慨念其慧命幾若懸絲。食息茫負。遂愨志力究。久而乃得。逮巡禮諸祖遍歷湖湘。對境思人。輒取其機緣精奧者。間為頌之。自秀溪復鄮嶺。僅四十余則。辛丑夏。謝事芝峰。分檐霞谷。谷深緣絕。復取佛祖已下。皆唐公卿宿衲機契者。萃成一百則。初不以儒釋道優劣之。求其正而已。其間或凝或流。或隆或殺。不可以事拘。不可以理遣。儻其中之人。一見而皦如也。豈敢竊其賞識。相與擊節。直欲報佛祖萬分之一。是吾愿也。淳祐二[示*異]壬。寅月。正初吉。智愚謹書

虛堂和尚語錄卷第五

虛堂和尚語錄卷第六

　　代別

舉。世尊一日。見文殊在門外立。乃云。文殊文殊何不入門來。文殊云。我不見一法在門外。何以教我入門

　代云。啟予者多

舉。世尊因。外道問。昨日說何法。云。說定法。又問。今日說何法。云說不定法。外道云。昨日說定。今日何說不定。世尊云。昨日定今日不定

　代外道。相顧而去

舉。世尊臨入涅槃。文殊請再轉法輪。世尊咄云。吾四十九年住世。未曾說一字。汝請再轉法輪。是吾曾轉法輪耶

　代文殊云。世尊末后殷勤

舉。梁武帝請傅大士講經。士才升座。以尺拊案一下。便下座。帝愕然。志公乃問。陛下還會么。帝云。不會。志公云。大士講經竟

代武帝云。實為罕聞

舉。忠國師因。肅宗皇帝問。師在曹溪得何法。師云。陛下還見空中一片云么。帝云。見。師云。丁釘著懸掛著

　代云。曹溪何在

舉。忠國師問南泉。甚處來。泉云。江西。師云。還將得馬大師真來否。泉云。只者是。師云。背后底聻。泉休去

　代南泉。以腳一抹便行

舉。忠國師因。麻谷到。乃振錫一下。卓然而立。師云。汝既如是。何用見吾。谷又授錫一下

　代云。子合見吾

舉。忠國師因。虞軍容問。師住白崖山時。如何修行。師喚童子。以手摩頂云。惺惺直言惺惺。歷歷直言歷歷。向后莫受人謾。軍容無語

　代云。弟子此去。更不禮佛

舉。豐干因。寒山子問。古鏡不磨。如何照燭。干云。冰壺無影像。猿猴探水月。山云。此是不照燭也。更請道。干云。萬德不將來。教我道甚么。寒拾俱作禮而退

　代云。因我致得

舉。布袋和尚。常將布袋并破席。于通衢往來。布袋內盛缽盂木履魚飯菜肉瓦石土木諸般總有。或于稠人處。打開布袋內物。撒下云。看看。又一一將起問人云。者個喚作甚么。眾無對

　代云。丑婦顰眉

舉。無著往臺山。文殊問。大德從何方而來。云。南方。云。南方佛法如何住持。云。末法比丘少奉戒律。云。多少眾。云。或三百或五百。無著卻問。和尚此間如何住持。云。凡圣同居。龍蛇混雜。云。多少眾。云。前三三后三三

　代云。幾不到此

舉。無著臺山遇文殊。吃茶次。殊拈起玻璃盞問。南方還有者個么。云。無。殊云。尋常將甚么吃茶。著無對

　代一揖便起

舉。南泉示眾。王老師賣身去也。還有人買么。時有僧出云。某甲買泉。云。不作貴。不作賤。作么生買。僧無對

　代云。若有人看事。某也不辭

舉。南泉示眾。法身具四大。有人道。得。與他一腰裈。道吾出云。性地非空。空非性地。此是地大。三大亦然。泉不違前言。乃與一腰裈

　代道吾。叩齒掜訣

舉。黃檗示眾。汝等諸人。盡是噇酒糟漢。與么行腳。何處有今日。還知大唐國里。無禪師么。時有僧出云。只如諸方[匚@于]徒領眾。又作么生。云。不道無禪。只是無師

　代僧云。深荷成褫

舉。趙州在南泉。時井樓上。見泉行過。乃垂一足云。相救相救。泉于蹈梯上打云。一二三四五。州具威儀。上方丈云。適來謝和尚相救

　代云。老僧不著便

舉。西堂因。路逢天使。留齋次。偶驢子鳴。使云。頭陀。堂舉頭。使指驢。堂卻指使。使無對

　代云。下官罪過

舉。歸宗因。李渤問。須彌納芥子。渤即不疑。芥子納須彌。莫是妄否。宗云。人傳史君讀萬卷書。是否。曰然。宗云。身如椰子大。萬卷書著向甚處。李公俯首而已

　代李云。將謂無人

舉。大梅因。龐居士問。久響大梅。未審梅子熟也未。梅云。爾向甚處下口。士云。百雜碎。梅云。還我核子來

　代云。平出

舉。茱萸因。趙州上法堂。東覷西覷。萸云。作甚么。云。探水。云。我者里一滴也無。探個甚么。州將主丈。靠壁而出

　代云。莫道得便宜

舉。洞山因。僧問。三身中那個說法。山云。吾常于此切。僧后問曹山。洞山道。吾常于此切。意旨如何。曹云。要頭斫將去。僧又問雪峰。峰以主丈。劈口打。云。我也曾到洞山來。僧無語

　代云。氣急殺人

舉。石室因。杏山入碓坊。相見乃云。不易行者。室云。有甚不易。開心碗子盛將來。無蓋盤子合將去。杏無語

　代云。龍門之下

舉。章敬因。小師游方回。乃問。汝離此多少年。云。自離和尚。將及八載。敬云。辨得個甚么。小師就地上。畫一圓相。敬云。只者個。更別有。小師畫破圓相。作禮而退

　代云。家無小使。不成君子

舉。雪峰因。僧辭問。甚處去。云禮拜徑山和尚去。云徑山忽問爾此間佛法如何。爾作么生。道云。待問即道。峰便打。卻回問鏡清云。者僧過在甚處。便吃棒。清云。問得徑山徹困也。峰云。徑山在浙中。因甚問得徹困。清云。不見道。遠問近對。峰休去

　代云。魯般繩墨

舉。雪峰辭洞山。山云。甚處去。云。歸嶺中去。云。當時從甚路出。云。從飛猿嶺出。云。今向甚路去。云。飛猿嶺去。云。有一人不從飛猿嶺去。子還識么。云。不識。云。為甚不識。云。他無面目。云。子既不識。爭知無面目。峰無對

　代云。不以眼見

舉。雪峰因。鼓山來參。才入門。峰搊住云。是甚么。山契悟。舉手作舞云。子作道理耶。云。何道理之有。峰印之

　代鼓山云。和尚終不謾小子

舉。靈云問僧。甚處去。云。雪峰去。我有信寄雪峰。云。便請云脫履。拋向面前。僧便去。峰問。甚處來。云。靈云。云。和尚安否。云。有信相寄。道了脫履。拋向面前。峰休去

　代云。念汝遠來

舉。長慶一日升堂。眾集定。慶拽出一僧云。大眾禮拜者僧著。又云。者僧有甚長處。卻教大眾禮拜。眾無對

　代云。得得得

舉。靈樹因。有尼送[茲/瓦]缽盂與師。遂托起問云。者個出在甚處。尼云。出在定州。樹乃撲破。尼無對

　代云。某甲不會和尚意

舉。云居膺和尚。聞山下有一僧住庵。令侍者送褲一腰與之。僧云。我自有娘生褲。竟不受。再令侍者去問。娘未生時。著個甚么。僧無語

　代云。唯敢相昧

舉。云門嘗舉。馬大師道。一切語言是提婆宗。以者個為主。乃云。好語只是無人問我。時有僧便問。如何是提婆宗。門云。西天九十六種。爾是最下種

　代。禮拜了退

舉。云門問首座。山河大地。與汝自己。是同是別。云。同。門云。一切物命。蛾蛘蟻子。與汝自己。是同是別。云。同。門云。為甚干戈相待

　代首座。吐舌側立

舉。云門問僧。甚處來。云。禮塔來。門云。謔我。僧云。某甲實禮塔來。門云。五戒也不持。僧無語

　代云。某甲乍入道

舉。葉縣省和尚問僧。日暮投林。朝離何處。云。某甲不曾參禪。縣云。爾生身入地獄。僧無語

　代云。誰不承恩

舉。葉縣問僧。近離甚處。云。襄州縣。拽童子。摑一摑。便喝出。僧無語

　代云。入水見長人

舉。韓文公問僧。承聞講得肇論是否。云。是。公云。肇有四不遷是否。云。是。公將茶盞。撲破云。者個是遷不遷。僧無語

　代云。不經一事。不長一智

舉。洛浦一日因。侍者云。肇法師制得四論。也甚奇怪。浦云。肇公甚奇怪。要且不見祖師。者無語

　代云。打草蛇驚

舉。寶應颙和尚因。僧問。從上諸圣。向甚么處去。應云。不上天堂。即入地獄。僧云。和尚又作么生。應云。還知寶應老漢落處么。僧擬議。應以拂子驀口打。復喚近前云。令合是汝行。又打一拂子

　代僧擬議處。以目視以手指

舉。真點胸。在歸宗南和尚會中。為首座。時歸宗問云。承首座常將女子出定話。為人是否。真云。無。宗云。奢而不儉。儉而不奢。為甚道無。真云。若是本分衲僧。也少他鹽醬不得。宗喚侍者。報典座。來日只煮白粥

　代云。負心人不放債

舉。石霜諸禪師因。僧辭。霜問。舡去陸去。僧云。遇舡即舡。遇陸即陸。霜云。我道半途稍難。僧無語

　代云。造次顛沛。不忘付囑

舉。明招到泉州坦長老處。坦云。夫參學。一人所在亦須到。半人所在亦須到。招便問。一人所在即不問。作么生。是半人所在。坦無語。后卻令小師問招。招云。欲識半人么。也只是弄泥團漢

　代坦長老云卻得禮謝

舉。鶴林素禪師因。僧敲門。林問。是甚么人。云。是僧。林云。非但是僧。佛來亦不著。僧云。佛來為甚么不著。林云。無汝止泊處

　代云。不枉賣卻布單

舉。婺州新建和尚。一生不畜沙彌。有座主云。和尚年尊。何不討個小師侍奉。云。若有眼暗耳聾口啞底。為我討一個來。主無對

　代云。某甲可以奉掃灑

舉。昔有老宿。問一座主。疏鈔解義廣略如何。主云。鈔解疏。疏解經。宿云。經解甚么。主無對

　代云。看取科頭

舉。天臺幽棲和尚。一日鳴鐘上堂。眾才集。乃問。誰打鐘。僧云。維那。云。近前來。僧近前。棲與一掌。便歸方丈

　代云。只恐和尚別有長處

舉。昔有行者。隨法師入佛殿。行者向佛唾。云。行者少去就。何以唾佛。者云。將無佛處來與某甲唾。師無對

　代云。蛇形鱉鼻

舉。昔有僧到翠巖相看。適值不在。遂看主事。事云。參見和尚也未。云。未。事乃指狗子云。上人要見和尚。但禮拜者狗子。僧無語

　代云。鈍置翠巖。則可

舉。昔高麗國來錢唐。刻觀音圣像。及舁。上舡。竟不能動。因請入明州開元寺供養。后有設問。無剎不現身。圣像為甚不去高麗國

　代云。熟處難忘

舉。昔有僧到曹溪。因守衣缽。僧提起衣云。此是大庾嶺頭提不起底。僧云。為甚在上座手里。僧無語

　代云。仁者見之謂之仁

舉。昔有僧。持缽到長者家。偶為犬傷。長者云。龍披一縷。金翅不吞。大德全披法服。為甚卻被狗咬。僧無語

　代云。甜瓜徹蔕甜

舉。昔有施主入院。行眾僧隨年襯。主事云。圣僧前著一分。施主云。圣僧年多少。主事無對

　代。倒指示之

舉。襄州哲和尚因。檀越請首座開堂。主事來白。哲云。是即是。欠悟在。首座聞乃束裝他去。哲以主丈打出

　代云。不敢孤負和尚

舉。昔有道士。在殿前背佛而坐。僧云。道流莫背佛。士云。大德佛身充滿于法界。教我向甚處坐

　代云。忘子為異教之人

舉。翠微無學禪師問丹霞。如何是諸佛師。霞咄云。幸自可憐生。須要執巾帚作么。微退身三步。霞云。錯。微乃進前。霞亦云。錯。微翹一足旋身一轉而去。霞云。得即得。孤他諸佛師

　別云。錯錯

舉。忠國師因。西堂藏與馬祖馳書至。師問。汝師說甚么法。藏從西過東立。師云。只者個別更有么。藏從東過西立。師云。者個是馬祖底。仁者底作么生。藏云。早個呈似和尚了也

　別西堂后語云。來時教請取回書

舉。馬祖因。有僧于前作四畫。上一畫長。下三畫短。乃云。不得道一畫長三畫短。離四句絕百非。請師答。祖乃畫一畫云。不得道一畫長三畫短。答汝了也

　別請答處云。老僧年庚在坎

舉。南泉示眾。江西馬祖說即心即佛。王老師不恁么。不是心。不是佛。不是物。恁么道。還有過么。時趙州出禮拜了退。續有僧問趙州。上座禮拜意作么生。州云。汝卻問取和尚。僧又問南泉。適來諗上座意作么生。泉云。他卻領得老僧意

　別。面壁而坐

舉。歸宗刬草次。有座主來參。偶見一蛇過。宗遂鋤斷。主云。久向歸宗。元來是個粗行沙門。宗云。爾粗我粗

　別云。好心不得好報

舉。麻谷問臨際。大悲千手眼。那個是正眼。際云。大悲千手眼。作么生是正眼。速道速道。谷拽際下禪床卻坐。際遂起云。不審。谷擬議。際便喝。拽谷下禪床卻坐。谷便出去

　別臨際不審處云。野狐精便起去

舉。西堂藏和尚。一日普請次云。因果歷然。爭奈何。時有僧出。以手托地。堂云。作甚么。僧云。相救相救。堂云。大眾者個師僧。猶較些子。僧拂袖便走。堂云。師子身中蟲。自食師子肉

　別僧拂袖走處云。莫犯人苗稼

舉。云巖問百丈。每日區區為阿誰。丈云。有一人要。巖云。因甚不教伊自作。丈云。他無家活

　別百丈云從來尊貴

舉。三角印和尚示眾。若論此事。眨上眉毛。早已蹉過了也。時麻谷出問。眨上眉毛即不問。如何是此事。角云。蹉過了也。谷乃掀倒禪床。角便打

　別麻谷初問云。[口*御]鐵負鞍去

舉。魯祖因。洞山來參。禮拜了。侍立少頃而出。卻再入來。祖云。只恁么只恁么。所以如此。洞山云。大有人不肯。祖云。作么取汝口辯。洞山乃侍奉數月

　別洞山前語云。不辭路險來見和尚

舉。磁州馬頭峰藏和尚示眾。知而無知。不是無知而說無知。南泉云。與么則依師道。始得一半

　別南泉云。六耳不同謀

舉。齊峰和尚因。龐公問。此去峰頂有幾里。峰云。甚么處去來。公云。可殺峻硬不得問著。峰云。是多少。公云。一二三。峰云。四五六。公云。何不道七峰。云。才道七便有八。公云。得也得也。峰云。一任添取。公便喝。峰亦喝

　別初喝云。龐公從來作家

舉。溈山見劉鐵磨來。山云。老牸牛汝來也。磨云。來日臺山大會齋。和尚還去否。山放身作臥勢。磨便出去

　別劉鐵磨云。人天福報。不如老師

舉。紫湖問劉鐵磨。久向劉鐵磨。莫便是否。磨云。不敢。湖云。左轉右轉。磨云。和尚莫顛倒。湖便打

　別劉鐵磨云。賴遇外人不知

舉。溈山山下有一僧住庵。仰山到彼。舉溈山示眾道。如許多人。只得大機。不得大用。只如山中和尚與么。道意作么生。僧云。更請舉看。仰山復舉。被僧闌胸一蹈。仰歸舉似溈山。山呵呵大笑

　別被蹈處云。將謂爾不曾見山中和尚

舉。洪州米嶺和尚示眾云。莫過于此。時有僧問。未審是甚么莫過于此。嶺云。不出是。其僧后問長慶。為甚么不出是。慶云。汝擬喚作甚么

　別長慶云。聽響之流

舉。廣慧真和尚因。風穴問。會昌沙汰時。護法善神。向甚處去。慧云。常在阛阓中。要且無人見。穴云。爾徹也

　別風穴云。知汝力弱

舉。慈明和尚。冬日牓示僧堂前。作此相

【圖】<PIC>47102801.gif</PIC>
【圖】<PIC>47102802.gif</PIC>
【圖】<PIC>47102803.gif</PIC>
【圖】<PIC>47102804.gif</PIC>
【圖】<PIC>47102805.gif</PIC>
【圖】<PIC>47102806.gif</PIC>
□□若人識得。不離四威儀中。首座一見乃謂眾云。和尚今日放參

　別首座云。某甲代和尚下延壽堂

舉。道吾因。僧問。無神通菩薩。為甚蹤跡難尋。吾云。同道者方知。僧云。和尚還知么。吾云。不知。僧云。為甚不知。吾云。去。汝不會我語

　別云。只緣相似

舉。金峰拈起枕子云。一切人喚作枕子。金峰道不是。僧云。未審和尚喚作甚么。峰拈起枕子。云。與么則依而行之。云。爾喚作甚么。云。枕子。峰云。落在金峰窠里

　別僧云。枕子處。劈面便擲

舉。欽山與雪峰。巖頭坐次。洞山行茶。欽山閉眼洞山云。甚處去來。云。入定來。洞山云。定本無門。從何而入

　別欽山云。今日困

舉。玄沙因。僧問。盡十方世界。是一顆明珠。學人為甚不會。沙云。用會作么

　別玄沙云。子何得自傷已命

舉。玄沙初到莆田縣。百戲迎之。次日問小塘長老。昨日許多喧巷。向甚么處去。小塘提起袈裟角。玄沙云。料掉沒交涉

　別小塘云。深領慈悲

舉。玄沙與地藏。在方丈說話。夜深乃云。侍者關隔子門了。汝作么生出得。地藏云。喚甚么作門

　別地藏云。一家父子

舉。仰山侍溈山。忽聞鳥鳴。溈云。伊說事卻徑云。不可向別人道。溈云。何故。云。為伊說太直。溈云。多少法門。寂子一時推下。云。推下事作么生。溈山敲禪床三下

　別仰山后語云。昧和尚則不可

舉。長慶棱和尚問僧。甚處來。僧云。鼓山。云。鼓山有不跨石門底句。有人借問汝。作么生道。云。昨夜宿報慈。慶云。若劈脊便棒。汝又作么生。僧云。和尚若行此棒。不虛受人天供養。慶云。幾乎放過

　別云。把火夜游

舉。云門問巴陵雪峰道。開卻門達磨來也。意作么生。陵云。筑著和尚鼻孔。門云。修羅惡發。把須彌山一摑。[跳-兆+孛]跳上梵天報帝釋。為甚么卻去日本國里藏身。陵云。莫恁么心行好。門云。汝道筑著又作么生

　別巴陵后語云。彼此老大

舉。洞山聰和尚。凡新到便問。溈山水牯牛。作么生會。前后皆不契。雪竇到亦問。竇云。作后人標牓。山擬道。竇以坐具拂一下便行。山云。且來上座。竇云。未參堂

　別洞山擬道處云。牛聻

舉。溈山見香嚴仰山作餅次。溈云。當時百丈先師。親得者個道理。仰山與香嚴相顧云。甚么人答得此話。溈云。有人答得。仰云。阿誰。溈指水牯牛云。道道。仰取一束草來。嚴取一桶水來。牛才低頭吃。溈云。與么與么。不與么不與么。二人俱作禮。溈云。或時明。或時暗

　別溈山后語云。勞而無功

舉。涌泉因。雪峰訪。乃門送。峰入轎了。泉云。者個四人舁。那個幾人舁。峰聳身云。道甚么。泉再舉。峰云。行行他不會

　別涌泉再舉處云。和尚穩乘轎子

舉。德山因。僧相看。乃近前作相撲勢。山云。與么無禮。合吃山僧手中棒。僧拂袖便行。山云。饒汝如是也。只得一半。僧轉身便喝。山打云。須是我打爾始得。僧云。諸方有明眼人在。山云。天然有眼。僧擘開眼云。貓。便出。山云。黃河三千年一度清

　別云。我平生好打人。今日不合停囚長智

舉。道場訥和尚因。僧問。如何得見聞性不隨緣。云。汝聽看。僧作禮。場云。聾人也唱胡家曲。好惡高低自不知。僧云。聞性宛然也。場云。石從空里立。火向水中焚

別僧聞性宛然處。喚僧近前少立。擬議唾出

舉。南泉問僧。夜來好風。僧云。夜來好風。泉云。吹折門前一枝松。僧云。吹折門前一枝松。次問一僧。夜來好風。僧云。是甚么風。泉云。吹折門前一枝松。僧云。是甚么松。泉云。一得一失

　別南泉后語咨嗟云。明皇幸蜀

舉。文殊令善財采藥云。是藥者采將來。善財遍采。無不是藥。卻來白云。無不是藥者。殊云。是藥采將來。善財乃拈一枝草。度與文殊。殊拈起示眾云。此藥亦能殺人亦能活人

　別文殊接草處。與一嗅復度與善財

舉。孚上座初參雪峰。跨門才見雪峰。便參主事。次日卻來禮拜云。昨日觸忤和尚。峰云。知是般事便休

　別云。我此間來千去萬

舉。石梯一日。見侍者托缽上堂。乃喚侍者。者應喏。梯云。甚處去。云。上堂齋去。梯云。我豈不知汝上堂齋去。云。除此外別。道個甚么。梯云。我只問汝本分事。云。若問本分事。某甲實是上堂齋去。梯云。不謬為吾侍者

　別云。若不再勘。難以結款

舉。日容遠和尚因。奯上堂參。容拊掌。三下云。猛虎當軒。誰是敵者。奯云。俊鷂沖天。阿誰捉得。容云。彼此難當。奯云。且休。未斷者公案。容將主丈。舞歸方丈。奯無語。容云。死卻者漢也

　別云。贏我一著

舉。奯上座到百丈。丈云。阇梨有事。相借問得么。奯云。幸自非言。何須咨[言*窒]。丈云。收得安南。又憂塞北。奯擘開胸云。與么不與么。丈云。要且難構。要且難構。奯云知即得。知即得

　別云。山長水遠。人面獸心

舉。西院思明和尚未住時。在許州。聞汝州南院出世。元與同參。遂特去人事了云。某甲啟和尚。無可人事。自許州來。收得江西剃刀一柄。上和尚。院云。汝從許州來。為甚卻有江西剃刀。明遂于院手上。掏一掏。院云。侍者收。明以衣袖。一拂便行。院云。阿喇喇。阿喇喇

　別云。容款曲敘舊

舉。廓侍者因。華嚴上堂。今日賜卿無畏。若是臨際．德山．高亭．大愚．鳥窠．舡子兒孫。不用如何若何。便請單刀直入。華嚴與汝證據。廓便出作禮。起。便喝。嚴亦喝。廓又喝。嚴又喝。廓禮拜起云。大眾看。者漢一場敗闕。又喝一喝。拍手歸眾。華嚴歸方丈。時風穴充維那。上問訊。嚴云。浙客叵耐。者守廓。今日把老僧搊絕。如今集眾。打一頓趁出。穴云。趁他遲也。況和尚言太過。道單刀直入。他是臨際兒孫。本分與么。嚴方息怒。穴下來。與廓說是事。廓云。爾著甚來由。勸者老漢。我未問前。早要棒吃得我話行。如今不打我拓卻我。者話不行。穴云。此話已行也

　別風穴云。廓兄爾也秤椎里。覓甚么汁

舉。藥山因。僧問。平田淺草麈鹿成群。如何射得麈中麈。山云。看箭。僧便放身倒。山云。侍者拖出。僧便走。山云。弄泥團漢。有甚么限

　別云。古屋里難以獨居

舉。長髭曠和尚問僧。甚處來。僧云。九華山控石庵。髭云。庵主是甚么人。云。馬祖下尊宿。云。名甚么。云。不委他法號。髭云。他不委。爾不委。云。尊宿眼在甚處。髭云。若是庵主親來。今日也須吃棒。僧云。賴遇和尚放過某甲。髭云。百年后討個師僧。也難得

　別云。胡人入漢

舉。洞山問僧。甚處去來。僧云。游山來。山云。還到頂么。僧云。到。山云。頂上有人否。僧云。無人。山云。爾不到頂。云。若不到。爭知無人。山云。阇梨何不且住。僧云。某甲住則不辭。西天有人不肯在

　別云。住則不辭。相識者少

舉。云居膺和尚因。成尚書送供至。問。如來有密語。迦葉不覆藏。此理如何。居召尚書。書應喏。居云。會么。書云。不會。居云。若不會。如來有密語。若會迦葉不覆藏

　別尚書不會處云。我無此心。必無此報

舉。鹿門真和尚因。韶國師到問。近離甚處。云。谷隱夜宿龐居士巖。門云。五眼之中。那個是正眼。云。久向鹿門。門云。者一片田地。干爾甚事。國師云。話頭何在

　別國師云。饑不暇擇食

舉。龍冊怤和尚因。僧引一童子到云。此兒子常愛問佛法。請和尚驗看。冊令點茶來吃了過盞。與童子擬接。冊卻縮手云。還道得么。子云。問將來。從容僧問。此童子見解如何。冊云。只是一生兩生持戒僧

　別云。和者僧一道打

舉。羅山一日。侍巖頭游山次。忽然喚云。和尚。頭云。作么。山乃近前作禮問。和尚豈不是三十年前。在洞山又不肯洞山。頭云。是。山云。豈不是法嗣德山。又不肯德山。頭云。是。山云。不肯德山。即不問。只如洞山。有甚虧闕處。頭良久云。洞山好佛。只是無光。山便作禮

　別巖頭云。他忌觸諱

　　代別一百則

　　佛祖贊

　　離雪山像

弊衣纏瘦骨。衰發覆蒼顏。世上底時節。剛然要出山

　　彌陀古像

有愿度生。垂手接引。含生不來。物無可愍

　　凈名居士

一默雷轟。是非頓起。示疾毗耶。大蟲無齒

　　草衣文殊

是何等書。讀不成句。蓑短發長。手腳俱露

　　觀音大士

寶瓶翠柳常隨手。又向青蓮葉上行。五濁世中無垢染。不須慈眼視眾生

　　天龍恭敬

云散千峰曉。神龍應念來。補陀巖上士。心識幾時灰

　　貧女咒水過海

柳枝活。盂水靈。一咒毒發。百川俱鳴。善財隔海覓不得。無數遠山堆亂青

　　魚籃

顧顧不釋手。提起復低頭。自笑無人買。腥風吹未休

　　水石

非水石可憑。非音聲所及。花笑鳥啼。圓通證入

　　圓相

黑月則隱。白月則現。狐魅眾生。乞無再面

　　金沙

瑯瑯流水聲。懷抱盡情傾。不識春風面。雪消梅影清

　　金書大士。心經為圓相。大悲咒身衣

以波羅蜜多。圓其相。以喝啰怛那。蒙其身。咒呾從此發。還著于本人。不解圓通二十五。吉祥靈草暗藏春

　　善慧大士

萬派同源。三教一舌。咄者尊慈。弄巧成拙

　　渡蘆

江空蘆葉冷。風靜[白*旬]衣輕。不得梁天子。無人知姓名

　　面壁

嵌枯石老。黡瘦衣荒。死水垂釣。陸地乘航。當初好采見梁王

　　西歸

壁觀九年。葫蘆按水。無計脫身。強分皮髓。只履恓恓何處歸。月明后夜思熊耳

　　智者大師

太虛無云。清鏡無痕。如意舉手。花雨繽紛。契南岳不傳之旨。見靈山未散之人。妙圓體極。即相非真

　　須菩提

持貝葉。倚瘦[卄/梨]。解空未盡。說是說非。無端引惹憍尸

　　布袋和尚

一肩駝不起。兩腳走如飛。業風交輥笑嘻嘻。問渠是誰渠不知

夢里升兜率。閻浮待下生。不須呈懵袋。惡毒已流行

　　放主丈睡

能所頓忘。佯佯瞌睡。一息不來。百川鼎沸

　　寒山拾得

爨下偷僧飯。崖根抱虎眠。懶吟長短句。來把梵書看。真個看牛。皮也須穿

帚柄不忘。寸心未息。冷眼看人。多少荊棘。咄哉遺棄小兒。豐干草里拾得

　　寒山背身立

罵豐干。是者漢。竹筒盛菜柤。指出教人見。其實只要知機。不欲彰頭露面

　　拾得指空笑

木屐竹帚。粘腳綴手。古佛家風。泥豬疥狗。指天大笑一聲。驚得虛空倒走

　　豐干騎虎

萬德不將來。猛獸自馴伏。一嘯出林。陰風拔木。只知拊掌放憨。不覺山青水綠

　　寒拾問訊

金銀窟里出來。彼此囊無一鏹。斗貧不斗富。做盡窮伎倆。大蟲來也。急須合掌

　　寒山作吟身勢

一句子。有也未。蹙斷眉頭。做盡手勢。靠倒維摩記得無。至今一默喧天地

　　拾得磨墨過筆

頭戴樺皮冠。腳穿破木履。有磨墨過筆之功。無二千酬瀉瓶之水。捉敗了也。國清寺里偷佛飯元來是爾

　　栽松道者

郁郁冰壑姿。株株手親植。欲知來去蹤。雙峰聳寒碧

　　蹈碓老盧

用智恰如愚。無人辨得渠秕糠和月搗。意在脫衣盂

　　神光參達磨

石禪寒到骨。松雪照清眸。此道如山重。難將一臂酬

　　馬祖接石鞏

草枯山欲冷。逗曉入重云。一箭無雙中。何如射一群

　　丹霞遇龐公

邂逅漉籬翁。言談耳又聾。不知何處去。破帽裹西風

　　良遂見麻谷

閉戶復攜鋤。云深路更迂。須知形影外。肝膽向人輸

　　藥山和尚

以梵夾。對凈瓶。一字不掛眼。常轉如是經

　　懶瓚和尚

石床冰冷。糞火芋香。深撥淺得。滋味最長

　　支遁和尚歸休圖

忍寒騎瘦馬。雙眼碧于秋。寄語王公道。無錢買沃州

　　郁山主

日暖跨驢出。溪橋款步行。因思遭攧處。寸草不曾生

　　政黃牛

朝看白云去。暮騎黃犢歸。山窮橋斷處。鷺鷥那得知

　　亮座主

虛空講得。參天荊棘。一喚回頭。杳無蹤跡。夕陽掛樹梢。依然隱不得

　　泉大道浴湫圖

[拚-ㄙ+ㄊ]身躍入深淵。等閑握起龍首。腥風怒雷。烏飛兔走。驚得慈明幾掣肘。乞兒伎倆不多。千古鲙炙人口。好將白棒劈脊摟。咄

　　朝陽對月

寒暑不到處。山窮石自枯。涕零知骨冷。隨分著工夫。一卷無題目。持來傍石根。眼昏嫌字小。華梵恐難分

　　趙州和尚

眼似鼓椎。頭如木杓。欲識趙州。八十行腳

　　臨際大師

黃檗棒頭。大愚肋下。后代兒孫。烏焉成馬

　　普化和尚

呈真嚇殺盤山。對眾侮慢臨際。靜處畏影逃形。鬧里掀天撲地。鎮州城外活埋。至今雞驚犬吠

　　云門大師

掉發睦州。脫賺靈樹。赤體露金風。清波無透路。阿師腳跛不能行。休對干峰南岳去

　　玄沙和尚

不出飛猿。皮下有血。釣魚放生。死中得活。譏雪峰用力太過。笑靈云根底未徹。只知意在鉤頭。不覺眼中著屑。阿呵呵。誰辨別。萬頃煙波。一鉤新月

　　舡子和尚

煙水寒扁舟小。華亭江上相尋討。負命底劈口一橈。點頭處狼藉不少。父子怯相酬。誰道翻身早。出黃蘆入紅蓼。收拾[糸*系]綸。江天未曉

　　太白興禪師

泯跡深藏一塢云。仙官何事苦相親。修行不是無靈驗。懶作關門閑戶人

　　宗庵主

袈裟裹草鞋。赤腳桐城走。只者破生涯。抵死揚家丑

　　慈明圓和尚

去見神鼎諲。絕叫屋梁倒。不得脫手法。打折爾驢腰

　　楊岐會和尚

灰頭土面。弄假像真。三腳驢子。獨角麒麟

　　雪竇顯禪師

凝而不結。混而常清。挺然岳立。卒乎砥平。擬師之道兮。虛空釘橛。美師之德兮。色里膠青。妙高萬疊兮。春歸錦鏡。翠螺一抹兮。霜后洞庭。在彼在此兮。初無朕跡。或舒或卷兮。水赴滄溟。遐想高躅兮。實我法城

　　黃龍南禪師

出泐潭之水。奮衡山之云。三關多漏網。誰是負恩人。晦堂之下有清新

　　白云端和尚

接納少機關。勘驗無眼目。時時膈氣筑。只要煨蘆菔

　　保寧勇和尚

性燥衲僧。佒佯座主。抹過村草步頭。直下挨肩佛祖。楊岐其師。白云其侶。一鳴鳳臺。凌跨今古

　　五祖演和尚

師之道兮。不可得而稱。師之德兮。不可得而述。師之行兮。不可得而聞。師之業兮。不可得而見。道德行業聞見稱述。世人昭昭然。若其荷佛祖慧命于將仆之際。轉凡夫于賢圣之域。是謂之東山老人。吾不得而知焉

　　圓悟勤禪師

尸碧巖。謗乳竇。擊高庵據甌阜。此皆人所議論不到。說甚么減窖法無文印。盡情約下置而勿論。或曰毀譽不在乎兩端之間。藞苴翁別有長處。咄

　　虎丘隆和尚

柔弱豐神。骨器剛大。小喜多嗔。貴買賤賣。形影師資二十年。所以圓悟目之為睡虎者也

　　宏智禪師

金鳳初鳴。玉人啟戶。露冷風高。子歸就父

　　大慧禪師

前無釋迦。后無達磨。罵雨罵風。祗要做大。黑漆竹篦。胡打亂打。是佛是魔。劈面便唾。因茲天降其咎。衡陽梅陽。十七年吞饑忍餓。將謂萬里生還知非。元來一星子。不曾改過。者般瞎禿得人憎。天上人間無兩個。咄

　　應庵和尚

奮劈胸拳。撈摸虛空骨髓。開活人眼。瞎卻自己頂門。從茲海涌峰危。是謂東山正續

　　密庵和尚

行腳不到大徹堂前。剛要凌滅應庵門戶。指柳罵楊。吹沙嗅土。卻笑謝郎眉忒豎。欲識中峰個里人。無尾大蟲不是虎

　　石窗和尚

秋鷺翹松。寒蟾臥水。芝峰老骨錐。不在明白里。離婁師曠覓無蹤。千古萬古秖。者是

　　松源和尚

水庵室里。爭鋒一掌打得耳聾。從茲喚鐘作甕。滅卻楊岐正宗。自謂木庵可入。卻言不識中峰

　　運庵先師

行腳只。參松源。早是信卜賣屋。更說東山正傳。大似老馬嚼粟。近人情無面目。引得兒孫阿轆轆。報恩盡力贊揚。也是鷺股割肉

　　南明不庵悟和尚

飛來峰下。打失護身符子。南明山中。罵詈三平祖師。闡提薄福。俗眼難窺。夫是之謂不庵老古錐

　　南岳修首座

云霧充饑腹。煙霞補破衣。祝融峰頂寺。幾度對斜暉

　　靈隱石鼓夷和尚

面目嚴冷很。氣如云。攛掇翁木大。顛倒上樹。品藻果罵天。見地不親。咬牙嚙齒。走石飛塵。鷲峰別有劫壺春

　　靈山古云粹法師

三觀互融顯其機。十門不二蕩其跡。如月印水兮光入其微。如春在花兮香襲其裓。是謂教庠之英北峰之嫡。描邈將來不如伊。從教大地無人識

　　玉泉普明法師

金石絲竹。難以類乎聲。碧云清風。難以同其調。玉光幽潔。花信融通。妙在有無外。豈墮空假中。張生伏筆。何處形容。此是適庵老子之常準。肯與能詩能畫者同。藉藉流芳靈苑寺。眇然千古仰高蹤

　　出山古像

金鐘夜擊九重城。六載歸來改瘦形。待得眾生心眼活。雪山依舊碧崚嶒

　　維摩示疾圖

一生口嘴嘮嘈。偏要攙行奪市。詐病毗耶離城。引得許多閑神野鬼。稽首凈名。咄。我不識爾

　　布袋回頭笑髑髏

咄者髑髏。荒草堆頭。斂眉一笑。萬壑云收

　　三教合一面

龜證無功。會三歸一。各有面子。不欲露出

　　懶瓚和尚

枕石苔生。崖藤影綠。天書促行。芋子未熟

　　鰕子和尚

清溪影寒。以鰕為目。無柄爪籬。東摝西摝

　　郁山主

[彳*京]彴蹈翻天地黑。盲驢惡拗弄蹄行。從茲不到茶川上。溪水自涵山影清

　　致黃牛

犢角銅瓶掛曉煙。溪山多是往來篇。不知底事吟情險。吹落秋風白鳥邊

　　朝陽毳衲

針無肉補不足。傍晨曦倚巖谷。怕見黃葉飛。未風先皺眉

　　對月了經

欲要了無可了。山頭月圓又缺。只好罷休看。夜深風露寒

　　寒山拾得

五峰石上。雙澗松邊。是者伎倆。莫罵豐干

　　上竺柏庭月法師畫像

厚重如山。寬大如海。丹青有神。莫擬其蹤。僧繇筆妙。難狀其跡。如上國之春歸。香風四吹。如銀蟾之出水。萬象斂影。是為三教融通大法之宗主者也

　　無準和尚禪者請贊仍侍立

移圓就方則辛。抑方為圓則苦。衲鑿不相入。是無準門戶。五峰峨峨兮等觀。萬象撥撥兮誰睹。霜降水落子歸就父

　　寶嚴崇辯訥法師畫像

身槁如柴。眼明如電。衡鑒臺嶺。品藻山外之宗。揮呵悟門。不墮文字之相。以訥為辯。以戒為礙。橫拈塵尾。雨花傾。萬象森羅俱鼎沸

　　寶林遠和尚游山像師孫侍行

德臘俱高。孫枝益茂。以勤儉苦節。中興隸業。以老氣余韻。平視諸方。眉棱垂雪。杖竹凝霜。步趨有人兮。清風可繼。澹常古道兮。劫外徜徉

　　禮祖塔

　　寶峰馬大師

舌貫鼻端。牛行虎視。只者形模。轉增聾戾。萬丈寒潭兮。泐水無波。千仞寶山兮。浮圖鎖翠。八十四人兮。猶居學地

　　大梅常禪師

鼯鼠聲中。顛來倒去。馬頷驢腮。不須解注

　　龍牙遁禪師

翠微際北腕頭短。洞水逆流方到家。年老腳跟宜著襪。不能隨處蹈泥沙

　　石霜千僧冢

萬指恬然一路歸。髑髏對對眼如眉。須知一色明邊外。生死如何構得伊

　　石霜慈明大師

水繞山圍獅子窟。赫赫金毛從此出。野犴既死狐兔悲。天下叢林鬧聒聒。我來不敢重步行。森嚴匝匝清風生。三拜無言出門去。煙笛一聲牛背橫

　　明招謙禪師

藤深蔓短塔累累。以眼名龍恐是伊。放下泥盤叉手笑。阿師曾誤矮阇梨

　　牧護和尚定身

牧牧純來歲月多。至今殼漏未消磨。莫嫌截斷蘇溪水。尚有禪巖掛緣蘿

　　明教大師

道樹將摧皇祐間。力扶危處幾多難。因思今日安然者。忍數空庭竹幾竿

　　覺范和尚塔在同安

說文字禪。籠絡虛空。罵古塔主。不明要旨。褒貶抑揚。流行坎止。棲鳳巖高插杳冥。落花啼鳥誰相委

　　佛事

　　沙彌落發

溪深杓柄長。雪嶠曾髡庵主。非風幡競辨。印宗親剃老盧。宣去周羅。繼此高躅

　　棘林請為二沙彌付衣

做處縝密。且非割截而成。轉手付來。暗合寶鏡三昧。二子頂受。是真克家

　　積直歲持缽歸秉炬

揚下手中鍬子。從教田地荒蕪。托起無底缽盂。直取上方香積。眾既飽德。高臥云林。丙丁童子暗催煎。個里要尋條活路。非活路霜空。月墮猿啼處

　　文彬藏主秉炬

文質彬彬。特行獨立。一大藏教。詮注不及。火就燥水就濕。瞥爾轉頭來。野外春風急

　　跛腳碣上座起龕

碣斗禪和。行履各別。腳高腳低。東瞥西瞥。轉處自然活鱍鱍。碣上座興難遏。款款出門。靈山路滑

　　震上座起骨

萬里見靈山。震威遭一喝。生死牢關。一交打徹。火冷云寒桂子香。腳頭到處乾坤闊

　　韶上座入塔

煅過了也。鏗然有聲。彩鳳自然翔集。何須九變而成。收拾歸何處。數峰云外青

　　善牧上座起龕

牧得純。難拘束。拽脫鼻繩。東觸西觸。倒拈蘆管。逆風吹。雨過湖山春草綠

　　有本上座起骨

有來由無本據。腳瘦草鞋寬。巉巉鋒骨露。本禪人何處去。寶所在近。更進一步

　　永嘉住上座起龕

住則不寺。寺則不住。鐵壁銀山。丹霄獨步。野猿啼處月三更。人在雁峰看瀑布

　　芝上座起龕

丘壑靈襟。紫芝眉宇。抹過死生關。點頭還自許。出門堤柳正依依。黃鶯枝上分明語

　　質知庫鎖龕

無矯偽。多質直。豎百橫千。對本收息。質知庫日暮。也收取鑰匙

　　禋上座秉炬

衲僧歸元處。三尺火把子。無明性燥。觱栗缽喇。無出乎此。禋上座久貧乍富。看看得入手去也。擲下火把。大眾不要眼熱

　　道興上座秉炬

道無所據。山深水寒。一念未興。死門路活。要知兩處收功。識取丙丁童子。丙丁童子。諾。擲下火把。好好服事著

　　嘉禾使君。請行端平新橋

天巧神工不日成。萬年勛業建端平。行行闊步青霄外。回首方知是化城。大眾還知么。昔日舟橫斷岸。常懷病涉之憂。旅逆窮途。每發未歸之嘆。是以。邦侯垂濟川之手。居士奮截流之機。從險處筑起根基。就虛空故成世界。月籠煙樹。依稀方廣勝游。日落江城。仿佛洛陽佳處。說甚連山貫海望越通吳。南來北往等是到家。者里那邊無非活路。且最初一步如何履踐。以手打一圓相。腳頭自此乾坤闊。愿力還同劫石堅

虛堂和尚語錄卷之六

虛堂和尚語錄卷之七

　　偈頌

　　釋雪竇革轍二門

迦葉聆箏起舞。淵明聞鐘皺眉。息耕斗室危坐。半窗凍日熙熙

　　大功不宰

碧玉溪頭黃葉村。不聞花鳥到籬門。憨眠似覺底時節。山月半規新吐痕

　　善應無方

雨腳蹣跚林葉稀。去來初不涉離微。靈機未轉已先照。蹤跡擬從何處歸

　　緣對

石床偃月夢魂冷。溪水寫真臞影清。平生矻矻自忘我。世外不知誰可盟

　　君子有所思

孤舟十萬里。委命在危流。五葉芬芳后。神州法已秋

　　閱宗鏡錄

百卷非文字。精探海藏深。老胡三寸舌。鏡主幾生心。力破塵勞網。能銷曠劫金。歸原何所似。花底囀靈禽

　　鑄印

袍著金花勒小驄。揚鞭幾度月明中。黃河界上空來往。直至如今未樹功

　　銷印

鐵鞋無底飽風霜。歲晚歸來臥石床。一對眼睛烏律律。半隨云影掛寒堂

　　回雁峰晚望

孤筇影落清湘外。看盡歸云斂復翔。身世悠悠心自許。幾回到此立斜陽

　　衡陽龐居士庵

居士當年錯用心。渾家不睦到如今。摝籬柄短無人買。空自蕭蕭風滿林

　　登祝融峰

南岳諸峰七十二。惟有祝融峰最高。九千七百三十丈。下視寰海如秋豪。岷峨華頂遠俯伏。九華五老來相朝。上封老僧日無事。興來以手摩云霄

　　方廣寺

云中玉磬無時響。木末金燈永夜明。勝地正緣人罕到。古今門戶未嘗扃

　　訪趙野云不值

久思閑對老維摩。欲話眾生病痛多。丈室無端鐵門限。未應容易野人過

　　圓書記之錢唐

誰管鲇魚上竹竿。[拚-ㄙ+ㄊ]身捱得髑髏干。者回歸去西湖上。犢草鷗波不亂看

　　彌藏主歸潮陽

穆穆叢林見老成。江湖約我復同盟。鱷鄉未話腥風起。春雪初消好問程

　　斷橋

瞎驢一蹈兩頭空。便與尋常路不同。寸步卻成千里隔。紛紛多在半途中

　　訪南湖晦巖講主

講堂迷卻散花人。百萬茫茫徒苦辛。絕處逢生機路活。定應尊者是前身

　　謝戴悟庵

深荷城東老凈名。菜園舍了又齋僧。磨刀石子看看盡。居士肝心鐵打成

　　觀山水圖。留休禪者

近遠何多趣。難將尺寸求。向來柀岳頂。今已遍神州。水肅蒼林晚。寒生玉井秋。圓蒲冷相對。時與話峰頭

　　求貓子

堂上新生虎面貍。千金許我不應移。家寒故是無偷鼠。要見翻身上樹時

　　通禪客進納

衲僧肘后個靈符。誰管從前有與無。片板不能擔到底。又來依樣盡葫蘆

　　送僧見龍泉不庵

太阿橫桉。血淋漓。鐵作心肝也皺眉。入得門來翻死款。不庵未必肯饒伊

　　鬮觀音背水陸幀

吉祥大士舍全身。要使迷途脫苦輪。無奈眾生難教化。天堂地獄又重新

　　霞谷清夜

執晝蘊丘壑。冥機未策勛。瓦匜消古篆。石榻伴歸云。勝事知如許。余生無所聞。燈花冷相笑。何可補毫分

　　送先侍者

半怯春寒病未蘇。出門無力為三呼。諸方辣手如靈驗。秋晚應歸捋虎須

　　送文瘦牛

一味清寒骨拄皮且無心力去扶犁江湖盡盡有閑地況是春風草長時

　　玄黃不真

萬物自全璧。蒙莊安可齊。月高松影細。風急雁行低。誰把丹青入難將竹帛題。寒山應笑我攜手隔云泥

　　黑白何咎

世事亂如麻。情人未到家。連延深院雨。滴碎后庭花。舊話幾時別。音書未有涯。暝煙將四合。何處起胡笳

　　謝芝峰交承惠茶

揀芽芳字出山南。真味那容取次參。曾向松根烹瀑雪。至今齒頰尚余甘

　　棘林

海鳳飛來不敢棲。舊條新刺利如錐。茫茫出得出不得。只許[拚-ㄙ+ㄊ]身到者知

　　趙開府訪霞谷。次韻謝之

旌幢天外見。縹緲谷中來。望重草先偃。山靈云自開。禪衣坐幽石。棕柄拂清埃。勛業凌煙上。難教隱釣臺

　　茶寄樓司令

暖風雀舌鬧芳叢。出焙封題獻至公。梅麓自來調鼎手。暫時勺水聽松風

　　送鑒座主

紙燈吹滅尚迂回。直至如今心未灰。臺石蘚花將半蝕。不知焚鈔復誰來

　　僧禮補陀

孤蹤抹過海門東。吳越溪山幾萬重。一拜起來還一拜。不知何處見圓通

　　送騰禪者

別我芝巖舊主情。松堂月冷露華清。古桐高佩知何處。會聽百灘流水聲

　　游棲霞觀

海上多幽跡。尋碑始得名。仙成丹窖冷。霞暖地花生。有鶴久不死。見人長欲鳴。壇西羽衣子。知我不虛行

　　僧之金陵

良宵桂月耿中庭。蛩在青莎葉底鳴。別我寸心如寸鐵。不知南國幾多程

　　寄晦巖佛光法師

對文箋釋通人到。破句分科作者難。不見澧陽焚鈔者。棒頭拈出尚寒酸

　　昌老號竹溪

疏疏綠影釀寒清。高節虛心久得名。不見月明流水處。好風時引鳳雛聲

　　潭老號古囦

蛟龍窟宅初無底。神禹難窮淺與深。好把凝流消息子。沛然為雨活叢林

　　溥禪者西還

梅影稀疏蘭葉香。吳中水草越中行。荒田觸目無人揀。款款歸來帶月耕

　　僧字止中

煉實而食。擇木而棲。靈靈自晦。物物難齊。秋斂巢虛睡穩。夢破月印清溪

　　閱侍者鏡潭

雨過天風靜。波光似鑄成。不須頻鑒照。妍丑自分明

　　牧童

煙暖溪。頭草正肥。盡教牛飽臥晴曦。卷桐又入深深塢。吹盡春風不自知

　　漁父

菰蒲葉冷暮天低。斷岸舟橫水四圍。秪有一竿湘楚竹。未嘗容易下漁磯

　　曾禪人唯之

當頭一諾未為親。大道難將語默分。不聽晚風江上笛。一聲吹破碧天云

　　楫禪人之太白

明明不可銘。斷續復誰聽。海上有癡絕。山中無白丁。天風生寂籟。霜月下寒汀。子去忘幽討。重巖猶未扃

　　萬松山贈張省元

鉆仰無門靡不通。靜如古井鑒秋容。樂天自得道中術。時引清風吹萬松

　　僧游臺雁

音旨雙消不可聞。卷衣南去與誰論。龍湫水澀石橋滑。得路應敲尊者門

　　床屏怪松

蛟干虬枝巧作蟠。鱗鱗鬣鬣自生寒。臥間不致為妖去。只就濤聲起處看

　　僧歸越

露激風摶岸草秋。攬衣何處上蘭舟。無方始是知方者。莫效支師泥沃洲

　　遠塵軒

開窗種修竹。鑿石構方池。良夜月來此。勞生幾個知

　　游金華洞天

颼颼崖溜靜邊聞。到此仙凡咫尺分。鶴駕朝真何日返。洞門終日鎖寒云

　　寄婺守趙玉堂

儒釋同科到者稀。道融水雪鑒精微。和平堂上公余坐。靜看寒云片片歸

　　題書畫什后

發揮多古跡。優彼色絲辭。逸少觀鵝處。元暉縱墨時。室虛蛟自觸。神久樹生悲。得處何機感。尋披當爾思

　　冬夜示俊侍者

守得烏薪暖氣回。夜深寒重易成灰。因思百丈重挑撥。轉使溈山眼不開

　　靈竺權衡之訪婺守會雙林

不將一字顯今宗。隨處溪山老眼中。想見金華舊知己。未容明月照歸篷

西蜀言道士。昔同夏岳山。三十年后。著僧伽梨衣。復會于雙林

不拜星壇不步虛。裂冠來下死工夫。地爐深處燒紅葉。曾記三生舊話無

　　演僧史錢月林

浚發靈機口角邊。斷崖飛瀑逼人寒。若言列祖有傳受。迦葉無因倒剎竿

　　淵禪人之乳峰

淵默雷聲善發機。鈍根難下頂門椎。青霜黃葉壓窮野。急急歸來見隱之

　　羅漢樹

稽首如來種。悲生末世中。枝枝成小果。葉葉現神通。海月分清影。天香逐曉風。愿惟迷己者。睹此出樊籠

　　上四明守黃侍郎辭延福

雨化仁陶德愈馨。如春物物自生成。昔年秀水曾觀政。卻與鄞江一樣清

石床久矣臥云林。六十銀絲兩鬢侵。海上浮杯。心已息。掬溪容我竊棠陰

　　寄寂照庵主

遠引高蹤繼覆盆。一龕枯寂是前身。秀峰影里閑揩眼。見盡深云未到人

　　示祖躬禪人

祖意明明在爾躬。視之不見用無窮。擬心更欲重提掇。一片驚秋葉墮空

　　安座主更衣

良遂曾敲麻谷門。不相謾。處主賓分。子來親見虛堂叟。兩耳垂肩坐白云

　　天竺送僧之昌邑

肅然凝目引秋光。帆過東溟白鳥行。不即不離雖自肯。海山誰為說經王

　　動靜雙照

舉息冥方所。徒稱宋地僧。百年應自擲。一飯若為憑。風暖斗山鵲。煙消露石棱。分甘云水共。終日任騰騰

　　物我兩忘

居常多不器。情謂盡方知。有眼掛空壁。無心合祖師。衲穿隨手補。客至下階遲。或問虛堂叟。殷勤說向伊

　　慧禪人之萬年

鼠入錢筒伎已窮。十年蹤跡眼頭空。如今又問平田路。山舍半吹黃葉風

　　示明禪者

面壁風規久寂寥。兒孫旋旋立新條。不知斷臂緣何事。血灑空庭雪未消

　　齊禪者之道場

峰從險處自孤起。石到虎邊飛冽泉。門戶既難子宜去。莫辭深雪立庭前

　　厲道人字弗云

身墮虛空如夢覺。萬機截斷任天真。單單留得娘生口。個事如何說向人

　　靈山聽猿齋祖首座號無傳

龍猛因緣會北齋。轟轟南岳到荊溪。宏綱若謂無人舉。誰聽孤猿月下啼

　　酬覺如居士

覺體如如不變時。能驅萬象入毫厘。毗耶城里無人識。一默雷轟只自知

　　北山庵居

祖擔終難荷。巖棲盡可攀。愛閑嫌日短。遇興不知還。谷嘯風搏虎。窗明月啟關。余生無異念。贏得放疏頑

　　恭欽二禪人之長庚

難兄難弟未全知。毒種從來眼戴眉。若到鄞江有云處。九峰寒碧鎖清池

　　訪月上人幽室

竹里池清云屋深。萬機冥合道人心。有門不是無人到。自是靈蹤不可尋

　　寄東湖溥侍者

聲前未舉已先知。曾用輸機陷國師。險處與誰分勝負。蘋花汀草暗相宜

　　送泰阇梨

井梧初墮別芝園。棕笠秋行過海邊。沙上有人搏律虎。謂言經鈔未曾詮

　　送涇禪者

白鳥明邊秋思遠。逢人未話齒先寒。他年祖室爭頭角。云外歸來略借看

　　溥禪人歸疏山

故山臨汝夢秋江。況是蛩吟月到窗。不住京華南蕩寺。法身歸去問枯椿

　　立禪人平山

依依遠勢接云根。有路何曾氣急人。澤廣既知藏不得。異花靈草自生春

　　宣知客歸江心

風帽云巾歷所期。問津何似到家時。曲闌半倚垂楊外。潮落潮生秪自知

　　寄節維那

幾度忘言話克賓。叢林音響許誰聞。海山秋夜對孤月。應記北高峰頂云

　　酬李新恩惠竹杖

一枝蒼玉寄宵人。遠勝邛州九節紋。添得老來山水興。指空敲石看飛云

　　元藏主游方

罵詈瞿曇說脫空。年來分外惡情悰。吳山越水相逢著。放出蟭螟咬大蟲

　　得頤

地窄天寬古所聞。誅茅分得半溪云。有時夢覺蘿窗底。懶聽前峰鹿叫群

　　冷泉送文禪者之天臺

惠理呼猿日。葛仙成道時。地勝人難到。去來誰得知

　　送信禪人

誠信之言是道根。出門句子要區分。溪山到眼知慚愧。莫學叢林飽見聞

　　正禪者歸庵

方廣靈蹤為絕概。到者紛紛殊不會。亂云深處著禪庵。狐猿啼在蘿窗外

　　文禪人臨哀北堂

卷衣東去淚沾巾。蘭谷風香二月春。天地豁空舒笑眼。不知誰是報親人

　　寄雪竇足首座

光铓曾不著纖埃。拂拭磨礱心已灰。秋夜不禁猿嘯月。與誰同上妙高臺

　　衍鞏珙三禪德之國清

誰知三隱寂寥中。因話尋盟別鷲峰。相送當門有修竹為君葉葉起清風

　　送僧之嚴

對蒲方話蘿窗底。又握山藤破曉煙。領取桐江到家句。子規啼在月明前

　　送逢侍者

銷鑠精微復見人。青鞋蹈破幾重云。鷲峰孤頂來辭我。秪有秋光可共分

　　本禪人爛柴

秪。為到頭干不盡。縱饒見火亦難吹。年來歲往消磨去。不許春風管帶伊

　　崖泉應虛室

天籟發中靜。峰高遠出云。有來非眼聽。無處足心聞。蒲冷禪衣弊。窗虛月影分。大功終不宰。縱爾自云云

　　題漁磯

秋竿倚石臺。沙鳥暗相猜。一草有時動。幾朝魚不來

　　電巖相者

妙處未形三寸舌。神眸一爍更無余。季咸退舍許負死。湖海識人方見渠

　　大義庵主

山根旋縛尖頭屋。溪上新開數畝田。老矣不能重展手。倚筇凝目送寒煙

　　傅禪人空谷

洞然非洞亦非盤。個里有神唯解看。未啟口前先應諾。聽時莫被耳根謾

　　送小師無二回中川

蜃江來訪竺山春。貴爾尋師已得人。莫學橫趨未歸客。至今塵土滿衣巾

　　此軒

一梁對一柱。綽綽自橫陳。誰擬復誰即。溫然無故新

　　古梅

千年苔樹不成春。誰信幽香似玉魂。霽雪滿林無月曬。點燈吹角做黃昏

　　獨舫軒

蹤跡渾如漾綠漪。畫橈曾不近漁磯。有時夢落秋江去。短笛橫吹載月歸

　　霞光亭

靈跡宣符豈易量。故應祥彩發天藏。真風不逐三韓去。直至如今草木香

　　泳侍者不受育王藏主

劫空田地自由身。眼綻無心典竺墳。探討正音誰可擬。調高終是遏行云

　　明知客江心訪竺峰

歷盡風霜兒不枯。髑髏前下死工夫。梼林句子千鈞重。江上歸來記得無

　　對雪

郊郊寒翠濕癡云。暗剪水花巧著春。多話風前初重竹。可思深夜立庭人

　　上竺池院歸鷲峰庵

鷲嶺心旌動。池邊影漸疏。一生無定力。七十尚移居。細雨灑松塢。涼風挽竹輿。白云相望處。局蹐自渠渠

　　次白云端和尚韻。禮楊岐會禪師塔

來拜東山祖。峰高日未央。遐瞻心已足。右繞興何長。啼鳥驚人去。飛花過水香。西河牙爪在。曾不愧汾陽

　　禮道吾雷。遷塔在石霜

祖師靈骨見應難。霹靂聲中過別山。父子秪緣機不密。翻成千古是非關

　　謝夢庵居士性宗集

性本無宗夢亦非。萬機難透一真機。有時暗與乾坤合。笑看春花秋葉飛

　　寄崇福源長老

一發千鈞適此時。風前無語皺雙眉。松源正脈將枯竭。浚發靈源復是誰

　　愷藏主號庾嶺

南宗北祖爭衣處。雨洗風磨石尚新。靈跡豈知千載后。叢林猶有昔時人

　　白糍寄夢丐

黃秫爛舂如切玉。醉人風味忍沾唇。火爐頭話煩君舉。莫作粘牙綴齒人

　　凈發吳生

適意多云水。尋幽訪所知。曾于竺峰下。會見寶溪時。巧理數莖發。清分兩點眉。忽忘心手處。何謂不如斯

　　村樂圖

一年田地熟。賦外樂天真。便不打鼓笛。也是太平人

　　自賦息耕

葉深煙氣暖。粳軟骨毛香。巢許垂清節。臨流不爾忘

　　送鄱陽復道者

相逢道人漆雙瞳。衣衫零落迎秋風。甘將百骸作泥土。冷笑萬事如展蓬。當今祖道薄如紙。瓦缶雷鳴鬧人耳。正音卻作一線懸。兩手枕胸淚如洗。行行不惜兩莖眉。魔宮虎穴俱探窺。山窮橋斷始得路。伎倆盡時方見伊

　　寄星婺適莊居士

稽首毗耶金粟身。靜中多見鬧中人。卻將不二門頭事。時與虛空細講論

　　寄雪竇性首座

祝融峰下燒紅葉。應夢山中看白云。足跡未教容易見。誰知天外有人聞

　　送茂侍者

木葉辭柯霜氣清。虎頭戴角出禪扃。東西南北無人處。急急歸來話此情

　　春日對鏡

不住復新新。來從幻里真。舊髯皆變白。老眼尚精神。世事終難鑒。菱花亦有塵。東風原上草。不覺又生春

　　送炳書記

心鏡頻磨發漸斑。照臨今古未嘗閑。已知所得離文字。此去禪棲必有山

　　法光藏主之南徐

三呼梼下愧靈襟。湖海叢林已遍尋。忘卻飛猿舊時路。到頭曾不厭初心

　　實禪者歸省

靈山禪起未溫席。卻問潮陽過海舡。咨省壽堂春日靜。究心應記白云邊

　　璟和尚號石庵

空巖為屋薜蘿門。天巧渾無斧鑿痕。花鳥不來云自合。豎拳消息與誰論

　　可禪人歸江心

每思槌拂恨難酬。孤嶼尋歸月正秋。堂上若呈圓相去。乃師應錯罵雙梼

　　送僧省母

十年來往浙東西。捱得頭荒露伏犀。因話編蒲米山老。不禁秋夜聽莎雞

　　寄都省羅太尉

海涵山育氣如春。內相聲華中外聞。綱紀禁庭天寵密。金珰長染御爐熏

　　凈覃藏主游方

叢林荒落水云寒。風味辛酸話轉難。隱隱一枝天外去。不知何地擇人安

　　德惟侍者巡禮

巖。桂初飄好問津。軟風輕結露華新。諸方不用多招手。自有尋香逐臭人

　　通藏主之南國

春人長淮野燒青。六朝遣事鏡中明。臨崖細剝苔紋看。太半無人知姓名

　　立藏主之三衢

一會靈山已七年。寸心如鐵鼻遼天。無端歸去思前事。話到柯消石也穿

　　端書記赴云城辟命

不游文苑入祇園。芻草風香春正妍。要識根莖來處遠。葛仙丹井冷云邊

　　慶藏主之南屏

曾向殊方典竺墳。叢林有志張吾軍。天寒歲晚重尋舊。莫負青鞋蹈凍云

　　隱侍者游乳峰

竇深惟古雪。霄岸列危巒。到者難披頂。尋師多賣單。無時云氣重。長帶瀑聲寒。挨得入門句。歸來似我看

　　寄慈峰故人

湖面春歸物理明。水花無數點青萍。因行若訪和庵主。未必孤蹤在二靈

　　無補侍者游方

索索青鞋蹈曉霜。逢人屈指問諸方。有無探討歸來日。糞火堆邊話短長

　　氵禪人之雁蕩

風高木落雁山秋。鞭起無依穴鼻牛。村草步頭攔不住。大方隨處有良疇

　　珙侍者之氵

漢江漠漠向東流。摝蜆撈鰕休未休。蒲葉半凋秋著岸子歸無口笑巖頭

　　贈許居士

山儀不裹龐公帽。亸袖深藏傳老槌。敲磕諸方應未已。眼頭乖角少人知

　　贈妙喜社道友

斷來妙喜針鋒上。塞破虛空不礙空。昔日維摩今社友。相逢個個有神通

　　示日本智光禪人

隱隱孤帆絕海來。虛空消殞鐵山摧。大唐國里無知識。己眼當從何處開

　　送永嘉祖意禪人

識得祖師端的意。迢迢千里扣知音。當機一喝忘情謂。歸興猶如虎出林

　　心侍者歸省

露葉蕭蕭月滿庭。秋來多夢老人星。海山印渚知吾處。終不深云獨掩扃

　　就明書懷

流菜非深隱。那堪復故山。未能忘影跡。終是礙人間。白發吟邊短。清燈話里閑。江湖有新夢。何日出松關

　　海首座號怒濤

憂國憂民日夜驚。攧天攧地作雷鳴。子胥此去休煩惱。百谷來朝一樣清

　　天竺玉輪師赴覺海

妙旨惟從句外求。白云先見室中籌。海山深處多麟鳳。此去橫經一網收

　　賀契師庵居

正席云山萬象回。道人毒眼為誰開。呼童放竹澆花外。修整茶爐待客來

　　揖讓圖

行必有師。進之以禮。昭昭君子心。對面風波起

　　山行示思穆侍者

春水綠浮影。山光瀉入懷。因思善牧者。隨分納些些

　　云谷術士

出則無心應有聲。眇然天地亦難銘。可中別有通神處。見說年來分外靈

　　鐫者任廷

入石入木知分數。古篆今篆攻豈難。秪因雕巧失真體。不見全文在世間

　　剃剪林榮

眾技爾為得。養生何所親。篋中三寸鐵。云外一閑身。黑白已無幾。修治轉失真。畏寒宜少伐。未愧舀溪人

　　韜光室

懶光栽花傍竹籬。旋收巖葉毳寒衣。不知陵谷幾遷變。時見斷云相逐歸

　　三友堂

清客蒼官會此君。歲寒不減舊精神。有時品字論交態。各有豐標遠襲人

　　碧照軒

剪木依山巧鑿池。已知寫影到人稀。一奩寒玉坐來久。但見雙雙白鳥飛

　　荷衣沼

水面綠盤擎雨出。臨風幾度倚闌干。不知暖氣有多少。老子年年得御寒

　　岳林古渡

契翁來作濟人舟。兩岸青山浸碧流。舞棹舷歌不到處。知心惟有老巖頭

　　長汀煙雨

漪漪遠水漾明邊。沙鷺風晴刷羽翰。借使輞川收拾得。江湖莫作畫圖看

　　酬李寄軒

寄傲知何所行藏匪一軒。究心無別旨。鳴道有來源。未話先通理。聲詩不在言。相期湖上寺。執手聽啼猿

　　惟侍者號曲江

源脈滔滔古岸頭。往來終是礙行舟。無風激起千尋浪。到海方知是逆流

　　日本源侍者游臺雁

師道嚴明善應酬。石橋過了問龍湫。一花一草人皆見。是子知機獨點頭

　　示內記藻侍者

當年濟北辭黃檗。索火之機屈未伸。今日子孫開活眼。老南元是讀書人

　　德信西上

出門溪葉亂紛紛。欲去重尋舊主人。碓下莫辭腰石冷。古菱花綻不干春

　　壬戌登雪竇錦鏡

池面溶溶水照空。春風花影落青銅。倚欄擬作機頭看。已墮阿師圈[袖-由+貴]中

　　妙高

松枯石老凍云垂。到此虛空漸覺低。腳力盡時清興遠。與誰攜手上天梯

　　飛雪

黑風袞袞六花輕。天列陰崖勢欲傾。到此只知膚粟冷。夜深誰聽瀑泉聲

　　水仙

芳心塵外潔。道韻雪中香。自是神仙骨。何勞更洗妝

　　墨竹

毫端不及處。精神殊可掬。靡靡聽談玄。六月添重服

　　浙江潮圖

怒勢自驚殊莫擬。靜心人見骨毛寒。平生一對風波眼。今日晴窗不忍看

　　老融牛圖

純去自忘牧。青蓑柳影中。不餐櫻外草。知是幾春風

　　梁楷忘機圖

尋常忘物我。渾不涉希夷。夢落秋壇冷。從教斗柄移

　　常牧溪猿圖

霜墮群林空。一嘯千巖靜。耿耿殊有情。勞生發深省。抱子攀危條。清興在高遠。一點鐘愛心。業風吹不斷

　　荷鷺

沙嘴坡頭。枯荷影里。清興忽來。一息千里蒲葉吹秋。水天漠漠。斂影肅心。意不在啄

虛堂和尚語錄卷之七

虛堂和尚語錄卷之八

　　虛堂和尚續輯

　　　　參學以文無補法光編
師出世。初住嘉興府興圣寺。府疏已刊前集。縣疏知府陸盤隱撰

興圣道場孝宗流虹去處。靈隱首座丞相劄命請來。喜聯墻竹之陰。敢后縣花之疏。伏惟新命長老虛堂禪師。胸襟丘壑。足跡江湖。笑翁面里常有刀。豈容藏鋒斂鍔。別浦船上肯攬載。必不帶水拖泥。若教把戲當場。管取光前絕后。愿從眾請。速惠一來。解帶送元公。雖自笑箭鋒之鈍。沽酒引陶令。詎敢辭蓮社之盟

謝樹頭上堂。僧問。栽松道者借路周氏之家。后來為第五祖。此意如何。師云。燈籠沿壁上天臺僧云。友直歲為二林樹頭。獲何福報。師云。說向爾也不難。僧云。恁么則樹上鯉魚開口笑。石龜眨眼便為鄰。師云。莫妄想。僧云。若如是著甚死急。師云。何必更丁寧。僧云。學人也要種一片樹。只是未有人分付[钁-(目*目)+賏]子。師云。何不便領。僧云。謝和尚[钁-(目*目)+賏]子。便禮拜。師云。得少為足

師乃云。臨濟栽松。老盧蹈碓。仰山畬粟。地藏種田顯一段衲子家風。作叢林千古標準。二林到此因甚顛毛卓豎。擊拂子。曾經巴峽猿啼處。鐵作心肝也斷腸

上堂。貓有歃血之功。虎有起尸之德。爾衲子得恁么沒碑記。南山起云。北山下雨。則且置。為什么。桃花能紅。李花能白

上堂。舉。南泉示眾云。王老師賣身去也。還有人買么。僧出云。某甲買。泉云。不作貴。不作賤。爾作么生買。僧無語。趙州云。來年與和尚。做一領布衫。師云。南泉被者僧一拶。去死十分。趙州盡力。既無救處。只得助哀

佛生日上堂。僧問。無憂樹下作獅子吼。固有之。指天指地。還端的也無。師云。莫信直中直。須防人不仁。僧云。學人據款結案。和尚何得五逆聞雷。師云。賊須賊捉。僧云。與么則四月八日不曾生。二月十五日不曾滅。師云。未為極則。僧云。人天眾前。信受奉行。師云。斬頭覓活

師乃舉。曹山因。僧問。佛未出世時如何。山云。曹山不如。僧云。出世后如何。山云。不如曹山。師云。曹山向針孔里作活計。見黃面老子未盡。忽有人問育王。只向他道。漆桶少間浴佛。牢把杓子

上堂。才問著盡道。只是者個及乎誥其端由。十個有五雙。不知落處育王。抑下。威光。為汝從頭解注一遍。良久云。好語不可說盡

結夏小參。缺齒老胡。十萬里帶得個沒滋味來。流布天下叢林。使一個個面不廝。覷。長期短期只管捱。驀然打個無合殺。便乃見佛殺佛。見祖殺祖。聞戒定慧。唾罵不已。雖然如是。育王今夏。莫有此人么。卓主丈。舌柱上齶

上堂。佛之一字。吾不喜聞。俗人沽酒三升。寧可洋銅灌口。不受信心人食。此地無金二兩。會得兩不成雙。不然。花須連夜發。莫待曉風吹

端午上堂。僧問。文殊令善財采藥。財云。無不是藥者。此意如何。師云。引出落風蓮。僧云。善財拈草。度與文殊。殊云。此藥亦能殺人。亦能活人。又作么生。師云。一人傳虛萬人傳實。僧云。學人通身是病。作么生醫。師云。佛手也醫爾不得

師乃云。此日天中之節。好事不得不說。缺齒道士。噀水書符。斷臂仙人。指空掜訣。赤眼麻豆。一時殄滅。唯有虛堂。七凹八凸

上堂。懷州牛吃禾。益州馬腹脹。天下覓醫人。灸豬左膞上。杜順和尚。鶻臭布衫。終竟難脫。育王眉毛觸碎須彌。鼻孔飲干大海。更有一件長處。逢人只是不說

上堂。吒吒呀呀。如獅子兒。我者里也須勘爾。勃勃宰宰。似探竿影草。我者里也須疑爾。雖然菽麥不分。爭奈鹽落醬里

解夏上堂。拈主丈云。所修行愿。所證法門。一一具足。因甚入夏以來。不知米里有蟲。若下得一轉語。許爾破和合僧。出佛身血。不然。卓主丈。唯知砧杵里。有此斷腸人

上堂。盡信書不知無書。識得個字。不如忘卻個字。九經諸子。徒爾藻飾。一大藏教。盡是藥方。分明對物收稅。何用商量。一葉扁舟載大唐

上堂。舉。僧問云居。山河大地從何而有。居云。從妄想而有。僧云。某甲想出一鋋金得么。居便休去。師云。云居只個休去。者僧無地藏身

中秋上堂。舉一步則。光吞萬象。掎一毫則。影落千江。為什么。往往今宵貪觀天上。擊拂子。只為分明極。翻令所得遲

開爐上堂。知寒知暖是第二機。作么生是第一機。卓主丈。不得動著。動著則燎卻面門

閏月旦謝秉拂。上堂。僧問。不知月之大小。歲之閏余。是什么人。師云。第一等不唧[口*留]漢。僧云。且道。今日是什么日師云我也不知僧云老和尚也被使得七顛八倒師。云爾也脫不得。僧云。爭奈學人。不入者保社。師云。豈容退款。僧云。玄沙不出領。保壽不渡河。雙林今夏著許多漆桶作么。師云。個個似餓虎投厓。人人如風擺荷葉。僧云。和尚手臂終不向外曲

師乃云。金錍刮膜。自病難醫。利劍揮空。逃蹤莫及。何似橫拈塵尾。抑挫來機。殺活雖殊。對揚有準。什么人得此三昧。卓主文。一二三三二一

除夜小參。僧問。禪和窮鬼子。朝思暮想。得到結交頭。北禪烹露地白牛。雙林將何分歲。師云。金圈栗蓬。僧云。勝他北禪家風多矣。師云。作么生吞。僧云。百雜碎。師云。再犯不容。僧云。法昌又道。臘雪連天白。青風逼戶寒聻。師云。也在北禪背后叉手。僧云。和尚出他北禪一句子看師云。黃金自有黃金價。僧云。也是買帽相頭。師云。爾驗得恰好

僧乃云。古佛家風。恰好臘月三十夜。祖師巴鼻。來日定是大年朝。抖擻屎腸說向伊。玄妙機關初不密。打透底。貶眼知歙州米價。懵懂底。老棒打不回頭。行藏被二十四氣推排。有時一似大蟲看水磨。我也誰能管得。從教日炙風吹。雖然如是。且不涉時宜。一句作么生。擊拂子。領梅先破玉江柳未搖金

復舉。古德因。僧問。年窮歲盡時如何。德云。東村王老夜燒錢。師云。事上也到。理上也到。理事互融。會盡物我。山僧年來。如水浸水頭。理事拘他不得。忽有人問年窮歲盡時如何。和聲便打。何故。添一歲也不知

佛生日上堂。僧問。二千年前天下太平。二千年后風波競起。云門雖有殺活之機。要且斷他命根不得。今朝佛法。付在育王。未審如何施設。師云。惡水劈頭潑。僧云。何異諸方。師云。今日失利。僧云。只如目顧四方。意作么生。師云。已落然燈后。僧云。恁么則黃面老子背地叫屈。師云。作么。僧云。氣急殺人

師乃云。七步周行猶仿佛。指天指地不分明。是非既落傍人耳。洗到驢年也不清

上堂。舉。僧問馬祖。如何是佛。祖云。即心是。師云。馬大師一只透心箭子。中者絕消息。今日看看。鋒棱盡矣

中秋無月上堂。僧問。馬祖玩月。正當恁么時如何。西堂云。正好供養。此意如何。師云。掘地深埋。僧云。百丈云。正好修行。師云。好個系驢橛。僧云。南泉拂袖便行。又作么生。師云。一把骨頭挑去后。不知明月落誰家。僧云。祖云。經歸藏。禪歸海。惟有普愿。獨超物外。師云。路不拾遺。僧云。或有人問育王。又作么生。師云。挨看。僧禮拜

師乃云。光飛玉宇。影落秋江。是時人知有。因什么寒山子。伸手不見掌。會得。正當三五夜。何處不嬋娟

佛涅槃上堂。僧問。釋迦老子。未離兜率。已降王宮。為什么卻有生滅。師云。不因汝問。大眾那知。僧云。過去已二千年。因甚煒煒煌煌。尚在人間。師云。指鹿為馬。師乃云。暫戢化機。徇彼波旬之請。再垂方便。示以紫磨之軀。便見今日即有。明日即無。要見釋迦老子么。卓主丈

上堂。僧問。玄沙因甚不出嶺。師云。認賊為子。僧云。保壽因甚不渡河。師云。人離鄉賤僧云。玄沙保壽千里同風。和尚為甚肯一人。不肯一人。師云。胡人飲乳。僧云。某甲今日自納敗闕。師云。魚腮鳥嘴。僧云。虛堂也須腦門著地。師云。老僧修行無力

師乃云。佛法混濫無甚今日。尋常苦口。只要諸人不受謾。萬一入在髑髏里。卒難得出。二林與么告報。口是禍門

上堂。有緊要。盡盡揚在背脊后。無緊要。時時拈在髑髏前。如今合而為一。謂之混融無際。且恁么看。不然。滴水寸絲。酬[巾*賞]有日

上堂。僧問。德山托缽歸方丈。意旨如何。師云。貴買賤賣。僧云。巖頭道。者老漢未會。末后句在。又且如何。師云。鬧市里打靜槌。僧云。德山問巖頭。汝不肯老僧那。頭密啟其意。又作么生。師云。鬼搗谷。佛跳墻。僧云。德山次日升堂。果與尋常不同。頭撫掌大笑道。且喜老漢會末后句。又作么生。師云。刀瘡易沒。惡語難消。僧云。作么生是末后句。師云。爾勘辨巖頭。勘辨老僧。僧云。義烏。紙貴。一狀領過。師云。怪力亂神

師乃云。雕沙鏤玉。截鐵斬釘。黠向冷地里臥。何故。太平時代。不得鼓籠人家男女

佛涅槃上堂。僧問。法身無為不墮諸數。因甚有生有滅。師云。誰便不知。僧云。若以色見我如塵點于太虛。師云。一任[跳-兆+孛]跳。僧云。釋迦老子有什么過。略不露個消息。師云。明月夜光。多逢按劍。僧云。只聞風度竹。不覺雪漫山。師云。知過必改

師乃云。黃面老子。每日與諸人。挨肩接踵。未嘗少間。何謂今辰入滅。爾若見得分曉。恩歸有自。不然佛殿里。自起自倒

謝執事上堂。僧問。東邊也有人。西邊也有人。中間作么生。師云。一點黑如漆。僧云。且喜虛堂領話。師云。老僧從來柳下惠。僧云。忽有個東西不辨南北不分底。還用他也無。師云。安得不用。僧云。用他作什么。師云。折東籬補西障。僧云。可謂是了事衲僧。師云。爾不得插嘴

師乃云。阿逸多行道之日。他方化佛。悉來聚會。虛堂薄緣。道不及古。自吹自拍。隨分過時。所過從者。皆非良輔。刳文殊目。折普賢脛。碎維摩座。焚迦葉衣。如是流輩。難以親近。何也。只知克己從人。不覺唇寒齒冷

佛涅槃上堂。靈鷲山頹。毗嵐風起。善類撫膺出涕。魔軍頓足歡喜。愛之欲其生。惡之欲其死。豈止乎二千年前而已。野外春風花正都。黃鶯枝上分明語

圓覺大師忌日拈香。渡江風倚蘆梢碧。夜深金殿人相憶。此土西天賣不行。千古萬古成狼藉。當良月蓂敷五葉之辰。孰謂韜其光晦其跡。熏爐茗碗想遺音。分明對面不相識

泉州崇福源長老到。上堂。舉。楊岐和尚道。縮卻項暗嗟吁。白云則曰。大似臨嫁醫癭。卒著手腳不辨。五祖又道。行不成步語低聲。鼻孔依然空突兀。以致圓悟．虎丘．應庵．密庵．松源．運庵．皆戛玉鏗金。擅此家法。莫有蹈得此脈底么。卓主丈。龍蛇易辨。衲子難謾

上堂。丁一卓二。無邊剎境一毫收放兩拈三。萬仞峰頭獨足立。以言不及處。穿透魔王鼻孔。以食未到口。塞斷衲子咽喉。燈籠露柱暗攢眉。木馬石人顛倒走。既有如是妙用。如是奇特。則育王門戶未致寂寥。何故。擊拂子。云。后代兒孫休妄想。鷓鴣啼不為春風

上堂。鐘鼓之鳴。可以節禮樂。權衡之正。可以定錙銖。而我比丘。為佛弟子。有道有德。有仁有義。結夏已一月。業識茫茫。殊不在己。良可悲也。驀然有個牙如劍樹。口似血盆。出來便喝。擬議便掌。老僧道。爾且住。我今年七十七。爾也饒我些子。者漢回頭一覷。冷笑而去。且道。他笑個甚么。卓主丈。投我以木桃。報之以瓊瑤

上堂。舉。興化未出世時。常云。我在南方行腳。一遭。主丈頭不曾撥著個會佛法人。大覺聞得云。何時得業風吹入大覺門下。化一日果到。大覺請充院主。大覺一日喚院主。我聞爾道向南方行腳。主丈頭不曾撥著個會佛法底人。爾具什么眼。化便喝。大覺拈棒。化擬議。覺便打。化又喝。覺又打。來日化從法堂前過。覺喚院主。我直下疑爾昨日者兩喝。為我說看。化云。我在三圣處。得個賓主句。總被師兄折倒了也。乞個安樂法門。覺云。者瞎漢。來者里。納敗闕。脫下衲衣。痛打一頓。興化忽于大覺棒下頓悟云。我今日方知。先師在黃檗處。吃棒底意旨。師云。百尺竿頭進步。未為之崄。當時太覺棒頭。若無活眼。興化要見臨濟悟處。也未得在。近日有等瞎驢。不辨精粗。只管胡喝亂喝

上堂。朝朝相似。日日一般。見成受用。千難萬難。因思臨濟掌黃檗。何似華亭把釣竿

謝瑞巖和尚。上堂。有意待不來。無心忽會面。頂發垂絲。眼光如電。說盡湖海風波。論量柴米貴賤。更有一處少人知。擊拂子。也是重安眼上眉

上堂。德山入門便棒。臨濟入門便喝。處堂入門便罵。德山入門便棒。喚作棒得么。臨濟入門便喝。喝作喝得么。虛堂入門便罵。喚作罵得么。既喚作棒不得。又喚作喝不得。又喚作罵不得。畢竟喚作什么。擊拂子。平生肝膽向人傾。相識猶如不相識

冬夜小參。群陰剝盡一陽生。又見東山水上行。冷笑云門多口老。卻來日午打三更。若恁么見得。皓老布裈。不是不洗。無得替換。鏡清臥單。不是不展。無者閑工夫。看古人。九九百百。艱艱難難。成得什么面嘴。卓主丈。一東二冬。叉手當胸

上堂。舉。云峰悅禪師初參大愚。示眾云。大家相聚吃莖虀。若喚作一莖虀。入地獄如箭射。峰奇之。求參堂。后詣方丈請益。芝曰。佛法不怕爛卻。我忍寒不暇。何暇為汝說佛法。且去化炭。及歸再請益。芝曰。佛法不怕爛卻。我忍饑不暇。何暇為汝說佛法。更去持缽。歸日又詣方丈請益。芝曰。佛法不怕爛卻。堂司闕人。且為我充維那去。忽一日僧堂后架。見桶篐爆有省。急走方丈。芝迎笑曰。維那且喜大事了畢。再拜汗下。無語趨出。師拈云。大愚不施針砭。起云峰之疾于膏盲。后人指下不明。只管向藥病相治處看

師到乳峰。眾請上堂。雪竇門下。盡是上根利器。親之則毛發悚然。望之則精神恍惚。到者里。誰敢妄通消息。賴遇堂上西江老子是家里人。未免借。風揚帆。所以道。路逢道伴交肩過。一生參學事畢。雖然如是。且參學事畢底上根利器。作么生相見。卓主丈。錦鏡亭前風凜凜。妙高孤頂雪漫漫

師在靈隱鷲峰塔。杜絕世諦。衲子請益。遂立三問示之。各令著語

　一已眼未明底。因甚將虛空作布褲著

　二劃地為牢低。因甚透者個不過

　三入海算沙底。因甚針鋒頭上翹足

　　臨安府凈慈報恩光孝禪寺后錄

　　　　參學道準禧會紹賢編


上堂。僧問。黃檗打臨濟時如何。師云。逼生蠶作繭。僧云。臨際掌黃檗時如何。師云。冬行春令。僧云。若與么黃檗臨濟二俱瞎漢。師云。許多年黃檗臨濟。今日方遇知音。僧云。黃檗臨濟有甚么過。師云。如龜負圖。僧云。于中還有得失也無。師云。吃棒了聽款。僧云。若如是和尚。也是個瞎漢。便禮拜。師云。家無小使

師乃云。耳目之察。不足以分物理。情識之論。不足以定功勛。山僧進院以來。每日仆仆尚爾。收息不暇。又何暇分物理。定功勛耶。擊拂子云。自小持齋今已老。見人無力下禪床

佛涅槃上堂。舉。世尊臨入涅槃。于人天眾前。以手摩胸。普告大眾。汝等善觀吾紫磨金色之身。今日則有。明日則無。瞻仰取足。毋令后悔。師云。山僧當時若在會中。但低低地道。世尊拈取簸箕別處舂。若下得者一轉語。免得今日鄭重

上堂。識心達本。坐井觀天。窮理盡性。水中撈月。抹過兩重關。且向行住坐臥處。借人鼻孔出氣。直饒與么。猶墮在圓覺四病。作么生。得獨脫無依去。卓主丈云。長憶江南三月里。鷓鴣啼處百花香

上堂。舉。斷際禪師。嘗與異僧游天臺。行數日值江漲。不能濟。植杖久之。異僧以笠當舟。登之浮去。斷際曰。我早知汝。定捶折汝脛。乃快也。異僧嘆曰。道人猛利。非我所及。師云。道人猛利難親近。漾笠中流驗作家。憶昔高人何處去。夜深和月過平沙

謝新承天和尚。上堂。泰山頹巨靈可托。弦音斷鸞膠可續。顧茲末運。正脈將沈。不因豆爆冷灰。何得云峰肉暖。所以松源師祖道。敗壞多年苕帚椿。等閑拈起定宗。綱。個般標格天然別。不比諸方孟八郎。此是老子不平之氣。今對人天眾前。分付石帆和尚。于姑蘇城畔。大闡芳猷。使天下衲僧。知有東山正續

上堂。舉。無著和尚送供臺山。遇文殊迎接云。尊者何方而來。無著云。南方。殊云。南方佛法如何住持。著云。末法比丘少奉戒律。殊云。多少眾。著云。或三百或五百。無著卻問。和尚此間如何住持。殊云。凡圣同居。龍蛇混雜。又問。多少眾。殊云。前三三后三三。師拈云。當時無著好與一拶。道是多少。待他擬議便。與一喝。當時既已放過。今則翻成不了。忽有人問南山如何住持。以手指天示之。或問多少眾。以手指地示之。待他擬議。亦與一喝。何故。擊拂子云。劍為不平離寶匣。藥因救病出金瓶

佛生日上堂。世尊初生下時。分手指天地道。天上天下惟我獨尊。也是半夜拾得錫。后來云門大師道。我當時若見。一棒打殺。與狗子吃。貴圖天下太平。獻佛不假香多。南山今日。要與黃面老子出氣。卓主丈云。鴆羽落水魚鱉死

結夏上堂。拈主丈云。主丈子。久靜思動。欲出來發揮古佛二千年前底嚴規。要驗納僧九十日之功用。左顧右盻。朝誦夕思。直教入林不動草入水不動波。以表行腳從人之德。卓主丈云。主丈子。爾從上所說底法要。南山一一從之九。夏爾底也把教定始得

中夏上堂。卓主丈。贊底沙翹足七日。尚自不知四祖大師。六十年脅不著席。何曾會去。見前龍象。前四十五日。既已放過。后四十五日。又作么生。忽有個眼皮綻底出來道。乞師賞勞。只向他道。三。貫襯錢三味食。相招攜手上高臺

上堂。舉。趙州問僧。甚處來。僧云。雪峰。州云。雪峰近日有何言句示徒。僧云。大師道。盡大地是沙門一只眼。汝諸人向甚處屙。州云。曾有人下語否。僧云。未有。州云。汝若過嶺與我。寄個鍬子去。師云。趙州將一顆甜桃。換得個醋梨。若有人問凈慈有何言句示徒。只向他道。爾好采問著我。若問著別人。打教爾嘴喎

上堂。拈主丈云。首山和尚上堂。汾陽出眾云。百丈卷席意旨如何。山云。龍袖拂開全體現。汾云。意旨如何。山云。象王行處絕狐蹤。陽于此大悟云。萬古碧潭空界月。再三撈樚始應知。禮拜而退。時葉縣省和尚為首座。問昭兄。汝適間見個甚么。便禮拜。陽云。正是某甲放身舍命處。師卓主丈凰鳳生鸑鷟。獅子產狻猊

解夏小參。呼風嘯指。傍若無人。百數成群。不屬王化。及乎言薦賞勞。便如暗中取物。其間有一個半個。知因識果底。頂在額角頭上。不敢妄有走作。驀然蹉腳蹈殺一個蟻子。便乃話頭不圓。只如西天廣額屠兒放下屠刀。我是千佛一數。又作么生。出來下得一轉語。管取別甑炊香

復舉。五祖演和尚道。我者里是皮栲栳禪。從虛空撲下來也跳幾跳。不比諸方琉璃甕子禪。師云。五祖老手舊[骨*乞]膊。凈慈雞皮鼓子。不勞重擊。有般漢便道。虛堂年老心孤。殊不知。富嫌千口少。貧恨一身多

次日上堂。舉。溈山問仰山。子一夏不上來公案。師拈云。溈山家法森嚴。只是仰山。不合道著祖諱。至今不了。會得一。夏亦不虛過。不然。路途巇崄。各宜保之

謝新舊執事監收。上堂。進退有常。除擢特異。其進也。如青山白云開遮自在。其退也如巖壑生秋澹靜囦默。要知進退一如。自然和氣可掬。只如刊禾鐮子。刈得幾個祖師頭。出來露個消息看

上堂舉。道吾和尚因。僧問。無神通菩薩。因甚蹤跡難尋。吾云。同道者方知。僧云。和尚還知么。吾云。不知。僧云。為什么不知。吾云。去汝不會我語。師云。不知二字。已是鎖斷者僧咽喉。無端為物傷慈。暗露圭角。忽有問南山無神通菩薩。因甚蹤跡難尋。拈主丈便打。何故老僧不曾管人閑事

中秋上堂。或隱或顯。有虧有盈。為天上無私之鑒實人間照夜之燈。尋常多是論三五。惟有今宵分外明。雖然鼓山道底

謝執事上堂。船上無散工。駕御有方所。打篙底打蒿。搖櫓底搖櫓。觸浪迎風天地寬。去來不礙東西浦。何也。擊拂子云。火伴得人

上堂舉。藥山問石頭。三乘十二分教。某甲粗知。嘗聞南方直指人心。見性成佛。實未明了。伏望和尚慈悲指示。頭云。與么也不得。不與么也不得。與么不與么總不得。汝作么生。山佇思。頭云。子因緣不在此。江西有馬大師。子往彼。應為子說。山至彼。準前問。馬祖云。我有時教伊揚眉瞬目。有時不教伊揚眉瞬目。有時教伊揚眉瞬目。者是。有時教伊揚眉瞬目。者不是。山于是有省。便作禮。馬祖曰。子見個什么道理。山云。某甲在石頭時。如蚊子上鐵牛。師云。挾泰山超北海。不以為難。無味之談。塞斷人口。為難。雖然藥山因什么悟去。卓主丈

上堂舉。云門因。僧問。殺父殺母佛前懺悔。殺佛殺祖向甚處懺悔。門云。露。忽有人問凈慈。只向道。知。還得相應么。復云。云門露。凈慈知。權衡常在握。不放秤頭低

開爐上堂。謝　降賜錢翻蓋僧堂。鱗鱗鴛瓦。絕滲漏于枯木堂中。赫赫紅爐。回暖律于衲僧衣下。可以坐忘空劫力究心宗。從教黃葉堆云。免致霜風戒曉。麗金昆玉。降自九重坐臥經行舉頭戴德

達磨大師忌。拈香。我天爾狗。神機雄辯。難以嬰其鋒。魏闕梁園。枯禪面壁。得以藏諸用。佩西天無文之印。行東土不傳之衣。誤人斷臂安心。遂致口門齒缺。音容漸遠。諱日斯臨。嗟末運正脈將沈。想余光聊陳菲供。時當良月。深炷爐熏

上堂。丁寧損君德。無言真有功。任從滄海變。終不為君通。好笑好笑。得恁么入泥入水。南山口似磉盤。諸人也須薦取

謝賜田上堂。八家為井。十字添圍。人人知道。靈苗異草。從地發生。因甚拈匙放箸。又卻瑳過。四郡九邑。總作一處取功。別甑炊香。只要普同供養。九重降旨。闔國咸知。本色衲僧。將何論報。卓主丈。行到水窮處。坐看云起時

上堂舉。魯祖見僧來。便面壁而坐。是則是。不掛葫蘆醋越酸。但未見有絕消息者。南泉云。我尋常道。向佛未出世時會取。尚不得一個半個。他恁么地。驢年去。師拈云。仁者見之謂之仁。智者見之謂之智

至節小參。今年寒勝似去年寒。去年無冰。去年寒勝似今年寒。今年有雪。去年寒。十一月十二日。是書云之日。今年寒十一月二十四日。是至節之朝。候候不相謾。物物還對偶。衲僧家。有。有不被二十四氣之所推遷者。水邊林底捫虱負喧。有有不被二十四氣之所管帶者。拋家失業久歷風埃。還有不關造化底么。擊拂子。陽氣未回吹律琯。野梅先發向南枝

復舉。資福和尚因。僧問。古人拈槌豎拂。意旨如何。資福云。古人與么。僧再問。資福喝云。古人是什么眼目。師云。善竊者鬼神莫測其由。會則便會。不然。來夜請首座。為諸人拈出

次日上堂。晷運推移。日南長至。東海鯉魚。鼓腮振鬣。南山鱉鼻。伸眉吐氣。唯有趙州老兒。沒意智拖個破席。日里睡。凈慈路見不平。道個蘇盧悉利。何故。恐者老子。背地里討人便宜

臘八上堂。棄萬乘尊榮。受六年饑凍。不離草坐。成等正覺。美則美矣。無端道。于臘月八夜。忽睹明星。豁然大悟。致令后代兒孫。東卜西卜。凈慈與么告報。還與黃面老子有相見分么。卓主丈。晴干開雨路。無事設曹司

上堂。舉。趙州僧堂后。問一僧。大眾向什么處去。僧云。上山普請。趙州袖出一柄刀云。老僧住持事繁。請上座斷卻命。僧拋下刀子而走。師云。趙州過頭丈子。到處探水。當時者僧。若與本分草料。管取別甑炊香

上堂舉。云門問僧。甚處來。僧云。西禪。門云。西禪近日有何言句。僧展兩手。門打一掌。僧云。某甲話在。門展兩手。僧無語。門便打。師拈云。電光石火之機則不無云門。爭奈性命落在者僧手里

上堂舉。夾山住京口鶴林。僧問。如何是法身。山云。法身無相。如何是法眼。山云。法眼無瑕。時道吾在座下失笑。夾山下座請道吾問。某甲適來答者僧。話必有不是處。望指教。吾云。一等是出世人。和尚未有師在。夾山云。與某甲說得不。吾云。某甲說不得。此去華亭有船子和尚。卻能明此。遂散眾去。云云。師拈云。擔板漢。萬牛挽之不回。說甚法身無相法眼無瑕。拈坐具便摵。非惟坐斷道吾舌頭。亦免夾山打落水中。會么。卓主丈。泉聲中夜后。山色夕陽時

佛涅槃上堂。法身無為。不墮諸數。為什么卻有生滅。恁么會得。許爾每日開單展缽。親見釋迦老子。其或未然。點鐵化成金玉易。勸人除卻是非難

上堂舉。梁山因園頭僧問。家賊難防時如何。山云。識得不為冤。僧云。識得后如何。山云。貶向無生國里。僧云。莫便是他安身立命處么。山云。死水不藏龍。僧云。如何是活水里龍。山云。興波不作浪。僧云。忽然傾湫倒嶽來時如何。梁山下座握僧手云。莫教濕卻老僧袈裟角。師云。來為先鋒。去為殿后。不因令出重圍。爭見草賊大敗。雖然且道。者僧還甘也無。擊拂子

壽崇節上堂。至人垂化。示有形儀。開滿月之奇姿。蘊山天之瑞相。會么卓主丈。只知池上蟠桃熟。不覺壺中日月長

上堂舉。永嘉大師道。一切數句非數句。與吾靈覺何交涉。靈覺妙明豈不是數句。色聲香味觸法。豈不是數句。每日山鳴谷應。風起水涌。豈不是數句雖然如是又置。永嘉真覺大師在何處。卓主丈。唇上畢斑賓狗剝。舌頭當的帝都丁

上堂。鏗金戛玉。腐草化螢。坐井窺天。爛泥有刺。是則是。如人食蔗。中邊皆甜。因甚么天傾西北。地陷東南

滿散壽崇節。上堂。僧問。城東圣母。與佛同生。不愿見佛時如何。云。赤眼撞著火柴頭。僧云。一日見佛。以手掩面。于十指掌。悉皆見佛。又作么生。師云。酒逢知已飲。詩向會人昑。僧云。只如皇太后與佛同生。且道。有何優劣。師云。輕如毫末。重如山。僧禮拜

師乃舉。禪客所問。城東圣母。與佛同生。不愿見佛。每見佛來。即便回避。一日回避不及。乃以手掩面。于十指掌。悉皆見佛。輒成一頌。城東圣母坐蓮臺。大地眾生正眼開。與佛同生嫌見佛。一身難作二如來

佛生日上堂。二月十五入寂。四月八日復生。虛空開笑口。大地絕人行。恁么會得。何用九龍吐水。灌沐金軀。其或未然。擊拂子云。人在畫樓沽酒處。相邀來吃趙州茶

結夏小參。僧問。西天舊令。東土共遵。諸方依樣。畫葫蘆。凈慈因甚不入者保社。師云。若不同床睡。焉知被底穿。僧云。西天以臘人為驗。東土以何為驗。師云。漆桶偽驗。僧云。如何以漆桶為驗。師云。漆桶盛得飯與人吃。僧云。恁么則三十三天撲帝鐘。師云。老僧關鑰不嚴。僧禮拜

師乃云。胡言漢語。翻譯失真。此土西天。遞相狐魅。年年四月十五日。腳近前腳退后。不敢違條越制。子細看來。冷汗如雨。直饒舉得頭來。早是桑田變海。凈慈門下。毀于佛謗于法。不入眾數。尚且救不得一半。何況青山綠水。盡是安居。花笑鳥啼。無非禁足。山僧今夜。咬定牙關放一線道。卓主丈

復舉。干峰和尚示眾。法身有三種病二種光。須是一一透得。始解穩坐。云門出眾云。庵內人為甚么不知庵外事。干峰呵呵大笑。云門云。猶是學人疑處。峰云。子是什么心行。門云。也要和尚委悉。峰云。與么始解穩坐。師拈云。氈拍板無孔笛。雖然韻出青霄。其奈音節失旨。會得。一夏容易得過。不然。來夜請首座。為眾拈出

謝秉拂。夏齋上堂。寧可熱鐵纏身。不受信心人衣。寧可洋銅灌口。不受信心人食。上座若能如是。攪長河為酥酪。變大地作黃金。供養上座。未為分外。只是不受衣不受食。焉有許多殊勝。忽若有人修法供養。又作么生。卓主丈。生心受施。凈名所呵

上堂舉。九峰慈慧禪師因。溈山示眾云。汝等諸人。只得大機。不得大用。慈慧抽身出去。溈山招之。更不回頭。溈山。云。此子堪為法器。師拈云。九峰易見。溈山難見。若是凈慈則不然。待他喚不回頭。急送官楮一千與之。何故。助他買草鞋行腳

上堂舉。馬大師因。僧問。離四句絕百非。請師直指西來意。大師云。我今日勞倦。不能為汝說得。問取智藏。僧問藏。藏云。我今日頭疼。不能為汝說得。問取海兄。僧問海。海云。我到者里。卻不會。問取和尚。僧問大師。大師云。藏頭白。海頭黑。師拈云。盡謂者僧。被馬大師父子穿卻鼻孔。殊不知。馬大師父子鼻孔。被者僧穿卻。會得。藏頭白海頭黑。優劣已分。不然。易分霜里粉。難辨雪中梅

中夏上堂舉。馬祖因。龐居士問。不昧本來人。請師高著眼。馬祖直下覷。居士云。一種沒弦琴。唯師彈得妙。馬祖直上覷。士禮拜。祖歸方丈。士隨后云。弄巧成拙。拈云。是誰弄巧成拙。若是馬師弄巧成拙。上半夏已過。若是居士弄巧成拙。猶有四十五日在。定當得出。免爾聽參

上堂。尋常苦口不是不說。只是信不及。不是信不及。只是有些隔礙。且道。是什么隔礙。卓主丈。信不及

上堂舉。馬大師升座因。龐居士問。不與萬法為侶者。是什么人。大師云。待汝一口吸盡西江水。即向汝道。拈云。馬大師接八十四員善知識。門戶稍峻輕。輕被龐公一拶。直得披肝露膽。或有人問。凈慈不與萬法為侶者是什么人。拈主丈便打。何故。酒逢知已飲。詩向會人吟

謝監收上堂。刈禾鐮子。未露鋒铓。多少祖師乞命。秤尺斗量。權衡在握。目機銖兩無差。要知兩處收功。塞斷衲僧枵腹。塞斷后如何。卓主丈。臨濟掌黃檗

上堂。舉。松源師祖。臨示寂告眾云。久參兄弟。正路上行者。有只不能用黑豆法。臨濟之道。將泯絕無聞傷哉。拈云。鷲峰老子。大似倚杖騎馬。雖無僵仆之患。未免傍觀者丑

解制小參。僧問。溈山問仰山。子一夏不上來。在下面作得個什么。仰云。鋤得一片畬。種得一籮粟。溈云。子不虛過一夏。師云。下喬木入幽谷。僧云。仰山云。和尚作得個什么。溈山云。日間一食。夜后一寢。仰云。和尚亦不虛過一夏。此意如何。師云。父不慈子不孝。僧云。仰山道了吐舌。溈山云。子何得自傷已命。師云。要且不是五逆人聞雷。僧禮拜。師云。劍握甑人手

師乃云。卓錐無地。空余雙眼蓋乾坤。別有生涯。誰把寸陰消白日。百二十日長期。禁制他不住。南天臺北五臺。八萬細行。撈摭他無門。晝兜率夜閻浮。衲僧以此護生。生無不護。以此禁足。足無不趺。摩挲主丈。待西風。缽囊鞋袋重挑起。前程忽有人問。聞南山一夏。以靈云兩處不答。煅煉學者。爾道得也未。脫或擬議。老僧院子既屬他人。未免更上徑山一遭了

辭眾赴徑山。上堂。秤錘捻得汁出。石人喝得汗流。臨機應變。隨分知羞。乘時推上五峰頭。雖然孤舟共渡。尚有夙因。兩夏一冬。可無攀感。卓主丈。但有路可上。更高人也行凈慈后錄終

虛堂和尚語錄卷之八

虛堂和尚語錄卷之九

　　臨安府徑山興圣萬壽禪寺后錄

　　　　參學正一凈喜尚賢編


上堂。開端令節。萬事從新。普賢么墨。文殊把筆。書個事事大吉。從茲常住寬余。掃除逋積。斗南長見老人星。五峰峨峨倚空碧

謝知事上堂。楊岐挾紙衾。出入庫司三十年。力輔慈明。用都寺不點常住油。買大碗造食供養大眾。后為亞世命師。叢林標準。況此龍峰名滿天下。來者即非凡木。居者盡是棟材。從茲日日春風。挽回國師元氣。且股肱得人。一句作么生。老僧八十間無數。贏得看山復看云

上堂。舉。溈山因。摘茶次。謂仰山曰。終日摘茶。只聞子聲。不見子形。仰撼茶樹溈云。子只得其用。不得其體。仰云。未審和尚如何。溈良久。仰云。和尚只得其體。不得其用溈云。放子二十棒。拈云。溈山恐仰山不在。時時管帶。仰山子承父業。豈敢妄為。若是體用互換。放過杖子。總是第二月

結夏小參。僧問。如來夏制。禁足護生。衲僧家。朝游西天。暮歸東土。作么生制得他。師云。只可自怡悅。不堪持贈君。僧云。若如是則不離當處。常湛然。覓則知。君不可見。師云。餓狗嚙枯髏。僧問。只如以大圓覺。為我伽藍。身心安居。平等性智。心如工伎兒。意似和伎者。作么生。得身心安居去。師云。見人空解笑。弄物不知名。僧云。某甲今夏。信受奉行去也。師云。釘嘴鐵舌得人憎

師乃云。靈峰勝境。神龍變化。出沒難測其由。物外高人。不憚崇岡峻領。望風而至。不為昆山采玉。赤水求珠。直教刺腦入膠盆。正好將身挨白刃。時臨夏制。意在護生。性地絕塵。無生可護。且九十日內。精修梵行。成就慧身。一句作么生。卓主丈。雪后始知松柏操。事難方見丈夫心

復舉。睦州和尚因。西峰相訪。置茶果道話次。州云。長老今夏。在何處安居。峰云。蘭溪。睦云。多少眾。峰云。七十余僧。睦云。時中將何示徒。峰拈起柑子。州云。著甚死急。拈云。睦州雖不用拶折云門腳底險機。要且賓主歷然。忽有問徑山今夏多少眾。內外七百余僧。忽又問尋常將何示徒。和聲便喝。待他擬議。則便道。徑山門下。誰敢捋虎須

次日上堂。鵝護雪臘人冰。諸方恐有之。我者里毀于佛。謗于法。不入眾數。尚且救不得一半。何況九十日內。如守古冢鬼。作么生。得證入去。擊拂子。修心煉行。三世佛冤

謝秉拂。夏齋上堂。齋粥二時。下地問訊。進退揖讓。謂之禮。撞鐘伐鼓。謂之樂。二者既備。三德六味。自天而降。棒喝交馳。從何而起會。則香風吹萎花。更雨新好者。不然。丁寧損君德

上堂。君勿愛清涼。清涼如火如沸湯。君勿惡炎熱。炎熱如冰如積雪。勿愛亦勿惡。未是逍遙處。楊次公自見天衣懷和尚之后。縱其波辯。品藻諸方。咸謂法藏比丘后身。獨徑山殊未之信。畢竟此是何人。卓主丈。清朝楊依講。季世佛牙郎

上堂。鴉作鴉鳴。鵲作鵲噪。盡大地人。不知孔竅。忽有個漢出來道。大唐國里有人在。老僧不覺屈膝吐舌。何故將謂無人

謝監收上堂。禾子熟也。世間好事人皆聽。刈鐮一舉。缽盂無底貯虛空。古今差別情通。主丈頭邊路活。且道。往來飽德。所主者何人。卓主丈。家住海門東。槫桑最先照

解夏小參。大覺世尊。直下五十三世嫡孫。比丘某甲。見住徑山興圣萬壽禪寺。承佛遺蔭。遵佛制法。于四月十五日。不用行籌坐草。與四海禪流。同此安居。于九十日內。四威儀中。無頃刻雜用身心。證此阿羅漢果無漏法身。出生入死。得大受用。夫復何疑。忽有個漢出來道。老和尚畢竟有何憑據。山僧教伊近前來。低聲子向他道。爾把得穩便了

復舉。鏡清和尚問僧。近離甚處。僧云。三峰。夏在甚處。僧云。五峰。清云。放子三十棒。僧云。某甲有什么過。清云。蓋汝出一叢林。入一叢林。拈云。動弦別曲。落葉知秋。山中散夏。豈無衲子。東去西去。忽有人問。切不得道。在徑山過夏。道著則打破爾髑髏。何故。卓主丈。酒逢知己飲。詩向會人吟

次日上堂。頂上笠腰下包。千里萬里路岧[山/堯]。途中忽然撞著定上座輩。道。趙州東壁掛葫蘆。意作么生。放下笠子。向他道。我今夏在徑山住。曾見虛堂和尚說來。且待我思量看。待他擬議。攔胸一拳頂笠便行

謝書記藏主維那知客侍者。上堂。禮樂謙恭。進退揖讓。叢林標準。后學蓍龜。只因夫子不識一字。帶累他老胡。說得不盡。道饒綱令清峻。驗人眼高。置之一邊。忽若丹霞來訪國師。又作么生。卓主丈。三應不得漏泄

上堂舉。云門示眾。三乘十二分教。達磨西來。放過則不可。后來雪竇大師舉了。隨后喝云。大眾。好喝落在什么處。若要鼻孔遼天。須是辨取者一喝。拈云。二大士承承家法。殊不知。有滲漏處。徑山則不然。若要鼻孔遼天。直須去此一喝

運庵和尚忌日。拈香。吽[口*發]吒喇竭節。地轉天回難辨別。不使松源省數錢。慣用衲僧鎖口訣。同死不同生。特地成途轍。秋風影里重羅列。義斷情忘四十年。何時待得龜成鱉

上堂。鬧不如靜。忙不如間。靜鬧俱泯。謂之得理歸宗事理絕。日輪正當午。又作么生商量。擊拂子。向道莫行山下路。果然猿叫斷腸聲

上堂。舉。仰山坐次。忽有異僧。從空而至。作禮庭立。仰云。近離甚處。僧云。今早離西天。仰云。何來太遲。僧云。游山玩水。仰云。神通妙用則不無阇梨。佛法須還老僧。僧云。特來東土禮文殊。卻遇著個小釋迦。拈云。仰山布漫天網。于集云峰下。羅織有知。無端被小果聲聞。用冬瓜印子。當頭一搭。卻乃休去。若到徑山門下。更須驗過始得。何故。擊拂子。禮非玉帛而不表。樂非鐘鼓而不傳

開爐上堂。徑山年老心孤。要說火爐頭活。終不道東家杓柄長。西家杓柄短。只要每日缽盂兩度濕。忽然坐到更深。毛頭星現。各自救取眉毛

達磨忌拈香。應般若多羅之讖。嫩桂無差。破流支三藏之疑。詞鋒峻烈。從此六宗斂影。正脈流通。一花五葉。滿地吹香。海豎山椒。咸沾圣澤。月良春小。蓂莢五敷。炷此兜樓。少伸攀慕。且道。大師還來也無。插香云。不審不審

上堂。舉。德山因。廓侍者問。從上諸圣向什么處去。山云。作么作么。廓云。敕點飛龍馬。跛鱉出頭來。山休去。明日山浴出。廓度茶與山。山撫廓背一下云。昨日公案作么生。廓云。老漢今日方始瞥地。山又休去。師拈云。盡謂德山兩處休去。是養子之緣。殊不知。鬧市里打靜槌。死水里設羈絆

上堂。朝鐘暮鼓。晨粥午齋。一一見聞覺知。謾他一星子不得。及問他歸宗斬蛇。大隨蓋龜。便去不得。且道。障礙在什么處。忽有眾中衣缽道友本色衲僧。出來露個消息。供養大眾。也好個時節

冬至小參。陰極陽生。理隨事變。是爾衲僧家家具子。若能一念知歸。不被寒暑之所遷。自然靈脈貫通。暖氣相接。道饒葭管飛灰。繡紋添線。也是什么閑絡索。忽然傍不甘底。出來道。不涉化機。乞師指示。山僧只向他道。胡地冬抽筍江南雪亞梅

復舉。洛浦和尚因。龐居士來參。禮拜起云。孟夏漸熱。仲冬薄寒。浦云。莫錯。士云。龐公年老。浦云。何不寒便道寒。熱便道熱。士云。患聾作么。浦云。放爾三十棒。士云。啞卻我口。塞卻汝耳。師拈云。洛浦貪程太速。下知蹉過鳳樓。老龐密用金針。不覺鋒頭已露。檢點將來。二俱不了。且道。那里是他不了底。來夜請首座。為眾點破

次日上堂。一氣不言。發自九囦之底。初爻無象。肇為萬化之宗。依舊云物呈祥。山林改觀。忽有個漢。向陰陽未判已前。打破漆桶。又且如何。若果然。生鐵也須粉碎

謝執事上堂。舉。地藏道。諸方浩浩說禪。爭如我者里種田博飯。師拈云。盡謂地藏坐一走七。殊下知。倒著麻鞋來似去。徑山窮天文。究地理。到底不識。者個畢竟是什么。卓主丈。一舉兩得

上堂。舉。干峰和尚道。舉一不得舉二。放過一著。落在第二。師拈云。干峰慣與人解注。徑山則不然。舉一也不得。舉二也不得。放過也不得。把住也不得。何故。卓主丈。又添一個解注也

除夜小參。更籌餞臘看看。趲到結交頭。斗柄回春。日日數來添一歲。加一酌則龐公子帽頭著地。減一杯則李老君醉眼生嗔。從教臘雪連天。說甚宰牛分歲。盡是有名無實。說食充饑。徑山別有條章。只要知時識節。只如篝燈遠照靜守除夕。將何管顧。卓主丈。莫嫌老婦無盤饤。笑指爐中芋栗香

復舉。歸宗因。小師辭次。宗云。向什么處去。僧云。諸方學五味禪去。宗云。我者里一味禪。因什么不學。僧云。如何是和尚一味禪。宗便打。僧云。我會也。我會也。宗云。道來看。僧擬開口。宗又打。是則是。劍刃上事。要且盡法無民。徑山令行一半。曲為今時。若依而行之。則非惟法堂前草深一丈。正恐無人看天澤庵

正旦上堂。鳶飛戾天。魚躍于囦。四夷拜舞。八表宣傳。笑看紅日上闌干。且道。歲旦剛辰。是何祥瑞。卓主丈。天子南郊

謝新舊兩班。上堂。有賓有主。有禮有樂。謂之栴檀叢林。其主也。正心誠意。待物如春。其賓也。標準后學。權衡通變。忽若賓主互融。禮樂一致。又作么生。卓主丈。向道是龍剛不信。果然奪得錦標歸

元宵上堂。朝家元日郊禮。天地開泰。圣天子。感而放燈一月。以享上帝。輦轂之下。青紅碧綠。巷陌如晝。禪門中。亦有五燈。有傳燈廣燈普燈續燈聯燈。燈燈相續。循環無盡。且道。徑山是什么燈。卓主丈。墻壁有耳

上堂。舉。保福因。僧侍立次。福云。爾得恁么粗心。僧云。什么處是某粗心。福將一塊土度與云。拋向外邊著。其僧拋了再問。福云。我見爾[祝/土]著磕著。所以道。爾粗心。師拈云。前面許爾親見雪峰。后面未敢相許。何故。擊拂子。金以石試。人以言試

佛涅槃上堂。天不文。地不理。忽去忽來。如月印水。歲月已往兮。波旬得時。槨示雙趺兮。飲光增喜。悲兮喜兮。春風桃李。一以貫之。曾子曰。唯

上堂。舉。見見之時。見非是見。見猶離見。見不能及。拈云。黃面老子。其實要汝諸人不執方。歸乎中道。殊不知。雕砂無鏤玉之功。徑山不惜口業。今日作一句子。與諸人解注去也。擊拂子

上堂。舉。長水問瑯瑯。清凈本然。云何忽生。山河大地。琊云。清凈本然。云何忽生山河大地。長水有省。拈云。敢問諸人。問處一般。答亦不別。長水因甚悟去。徑山更與諸人。解注一遍。擊拂子。清凈本然。云何忽生山河大地

上堂。首夏清和。百昌敷茂。會四海高人。深探淺究。驀然噴地一發。吸盡百川。不余水之一滴。爝盡須彌。不消火之一豆。誰辨來由。松肥竹瘦。直饒七事隨身。徑山道個未是。何故。擊拂子。洞山佛無光。韓信臨朝底

結夏小參。西天那蘭陀寺。不曾禁足。法令森嚴。給孤園中。不立期限。得道者多。故我大覺世尊。具真天眼宿命通。觀東土兒孫。不受戒律。心游邪徑。故下制以禁之。令其九十日內。速證道果。山僧聞得。不覺寒毛卓豎。不敢預聞。何故。擊佛子。但持雞狗戒。不學祖師禪

復舉。良遂座主。參麻谷和尚。一見來便。攜鋤入菜園。略不相顧。復參次。谷便閉卻門。遂扣門。谷云。誰。遂應聲未絕。豁然大悟云。和尚莫謾良遂好。若不來見和尚。幾被經論誤卻一生。后來告眾云。良遂知處。諸人不知。諸人知處。良遂總知。頌云。諸人知處良遂知。良遂知處人不知。因思積雨花狼藉。空寫愁腸說向誰

次日上堂。舉。一明三目機銖。兩為什么。終身不得。放浪云山。無適無莫。為什么。經年泰定。且如來制中。合取那一等上科。為后人法式

上堂。丁一卓二。未解度關。坐一走七。似近岑樓。會得炎天火聚。如入清涼寶所。不會則清涼寶所。如坐火聚刀山。要須如顏子坐忘。始有做工夫分

上堂。舉。朝奉郭功甫。請五祖演和尚。上堂。朝奉先于法座前燒香云。此一瓣香。爇向爐中。為光明云。遍滿法界。供養我堂頭師兄禪師。伏愿。于此云中方廣座上。擘開面門。放出先師形相。與他諸人描邈。何以如此。白云巖畔舊相逢。往日今朝事不同。夜靜水寒魚不食。一爐香散白蓮峰。祖乃云。曩謨薩怛多缽啰野。恁么恁么。幾度白云溪上望。黃梅花向雪中開。不恁么不恁么。嫩柳條金線。且要應時來。不見。龐居士問馬大師云。不與萬法為侶者是什么人。大師云。待汝一口吸盡西江水。即向汝道。大眾。一口吸盡西江水。萬丈深潭窮到底。[彳*京]彴不是趙州橋。明月清風安可比。師拈云。者般說話。有甚捉摸處。盡從無依無欲中。流出此三昧。或者道。棋逢敵乎。琴遇知音。誰便不與么道。待虛堂換劫骨頭。卻許爾者一轉語

解夏小參。結集法藏。取證刻期。此是先圣洪范。結集法藏。務要慧命流通。取證刻期。貴在情量頓脫。徑山今夏一眾。現大人相。各不相知。主賓彼此偷安。說甚明知故犯。及乎逗到言薦賞勞。直是無啟口處。且道。是何等叢林。卓主丈。韓干馬嘶芳草渡。戴嵩牛臥緣楊陰

復舉。黃檗因。臨濟上山問訊。住數日乃辭。檗云。汝破夏來。何不終夏去。濟云。暫來問訊。檗便打令其去。濟行數里。疑其事再回終夏。師拈云。臨濟當時。若一去不回。使黃檗懸鼓待槌。方有些衲僧氣息。無端再回終夏。依舊鹽落醬里。且道。誵訛在什么處。擊拂子。將謂不然。今則果然

次日上堂。秋風吹曉露。秋雨送秋炎。祖師門下客。無處不咨參。前程忽撞著個金口木舌漢。又作么生。卓主丈。且喜大事了畢

上堂。舉。五祖戒和尚問僧。近離甚處。僧云。東京。祖云。曾見天子么。僧云。常年一度出金明池。祖云。有禮可恕。無禮難容。出去。師拈云。者僧若親從京師來。也恐謾他不得

中秋送鏡空西堂赴三塔。上堂。門當古道。塔帶寒江。不須招手自來。誰敢橫趨而去。景德堂上鏡空禪師。蘊前輩典刑。有尊宿禮貌。榮膺朝命。光闡宗猷。聚首龍峰。可無攀感。直得寒山拊掌。拾得歡呼。何也。卓主丈。此夜一輪滿。清光何處無

上堂。舉。雪峰在洞山。作飯頭淘米次。山問云。為復是淘沙去米。為復是淘米去沙。峰云。沙米一齊去。山云。大眾吃個什么。峰覆卻盆子。山云。子緣法合在德山。師拈云。季咸相壺丘子林。隨變不分。仗劍而逐之。洞山謂。雪峰緣在德山。不知是何相法。峰后果嗣德山。此又過是季咸之徒歟

開爐上堂。舉。趙州火爐頭。無賓主話。多年無人提掇。徑山火爐頭。無賓主話。又作么生。每日只管理論。范粥鍋筑浴室。鞔法鼓造江船。且與么過。何暇舉火爐頭話。來春又要。架僧堂移行堂。立行者名次。與么時節。方可閉門作活

達磨大師忌日拈香。觀東震旦有大乘根器。逾海越漠而來。遠赴梁朝丹闕。一言吃合如春。卷衣北面。折葦問津。信知桂讖不誣人。追思嚴諱。炊黍鲙芹。流水希聲弦欲斷。不知將底續芳塵

上堂。舉。風穴示眾云。若立一塵。家國興盛。野老顰蹙。不立一塵。家國喪亡。野老安貼。師拈云。風穴只要個相似底。殊不知。天傾東南。地陷西北。會得。日與義皇上人。游戲大槐安國。其間得失榮辱。自能知之。卓主丈云。參

上堂。平生好攻禪病。不知病是道源。要知道源端的。直須陸地行船。因思大唐裴相國。作圓覺經一序。一字一義。聳動人天。又思。本朝溫國公。制解禪頌六篇。一褒一貶。口業昭然。匪伊自絕夙種。佛亦不度無緣

冬夜小參。僧問。溈山問仰山。仲冬嚴寒年年事。晷運推移事若何。仰山叉手近前而立。師云。父攘羊子證之。僧云。溈山云。情知子答者話不得。師云。一家父子和氣如春。僧云。香嚴入來。溈舉前話。嚴云。某甲偏答得者話。溈山復舉。嚴亦叉手近前而立。此意如何。師云。離婁行處浪滔天。僧云。溈云。賴遇寂子不會。師云。手臂終不向外曲。僧云。今夜忽有個漢。出來問和尚。仲冬嚴寒年年事。晷運推移事若何。作么生答他。師云。老僧也只與么答他。僧云。畢竟作么生答。師云。劍去久矣。僧禮拜

師乃云。山僧得長老之名。已四十年。于四十年中。住十個院子。其間論今考古。說東話西。盡是門頭戶底之設。其緊切處。不曾道著得一字子。今則時臨亞歲。節屆書云。反不如四十年前。未曾啟口底。一句子分曉。且作么生。是四十年前。未曾啟口底一句子。卓主丈。要且不是這一句子

復舉。溈山一日臥次。仰山來。溈乃轉面向壁臥。仰云。某甲是和尚弟子。不用形跡。溈作起勢。仰便出。溈召云。寂子仰回。溈云。聽老僧說個夢。仰低頭作聽勢。溈云。為我厚看。仰取一盆水一條手巾。溈洗卻面才坐。香嚴入來。溈云。我適來與寂子。作一上神通。不同小小。嚴云。某甲在下面。了了知得。溈云。子試道看。香嚴乃點一碗茶來。溈云。二子智慧神通。過于鹙子目連。師拈云。溈山源脈。到五代時浸微。且道。因甚如此。卓主丈。過在目連鹙子

次日上堂。一氣潛回。百昌萠動。君子道長兮。露柱咨參。小人道消兮。燈籠作舞。義出豐年。道復太古。國師歡喜問如何。冬至寒食一百五

謝秉拂。冬齋上堂。以佛法玄妙。布施于人。如雀填滄海。以醍醐上味。供養于人。如蜜里砒霜。是他宿習因緣。佛也救他不得。徑山明如業鏡。這里無爾討便宜處

正旦上堂。臘里三白。元正氣和。天地開泰。萬物得序。因甚么一年有兩個歲端。若謂閏余成歲。阿誰不知。山僧尋常道。天下人安我始安。徑令通事舍人。子細聽探。是何氣數如是。通事舍人。不移跬步。繞四天下。打一遭。無事不知。無處不到。歸來踴躍歡喜。果有豐年之兆。山僧云。以何為據。通事舍人道。都城巷陌。市廛邸店。村落鄉坊。柴米蔬菜。百物廉平。二麥雪后。郁然可觀。是為豐年之兆。山僧又問。此外別有消息否。他云。桑柘樹頭聞布谷。春風影里牧耕牛。山僧道。通事舍人爾果然名德相孚。向春老僧有錢。買個油糍子。供養爾。他將身一旋。拊掌大笑而去。山僧惟切疑之。雖然且道。他笑個甚么

閏正月望。為新慶遠長老。上堂。不知歲之余閏。不知月之大小。懵懵懂懂。如是者僅三十年。一旦眼睛活。便見朝旨踵門。趣歸慶遠。衲僧家潛行密用。得與么靈驗。且上馬見路。一句作么生。卓主丈。江南春信早。紫蕨已伸拳

上堂。乾坤之內。宇宙之間。中有一寶。秘在形山。形山即不問。如何是一寶。莫是上大人丘乙已么。咄。可知禮也

上堂。舉。疏山造壽塔次。知事白云。將幾錢與匠人。山云。為將三文與匠人好。為將兩文與匠人好。為將一文與匠人好。若道得。與吾親造壽塔。其僧茫然。后有僧。舉似大嶺。嶺云。還有人道得么。僧云。未有人道得。嶺云。爾歸舉似和尚。若將三文與匠人。此生決不得塔。若將兩文與匠人。和尚與匠人。共出一只手。若將一文與匠人。帶累匠人。眉須墮落。僧回舉似疏山。疏山禮拜云。大嶺古佛。放光射至此間。雖然也是臘月里蓮花。大嶺聞得云。我與么道。早是龜毛長數尺。師拈云。二大老向針頭上。削鐵擬鑄太阿。殺佛殺祖。爭柰未有人橫點頭。徑山壽塔。是昆山薦嚴嗣子。寶葉造來。亦不知其價直。且道。與大嶺古佛放光射至此間。相去多少。卓主文。多年歷日如能用。免被巡官指上推

上堂。舉。德山參龍潭。才相見便問。久向龍潭及乎到來。潭又不見。龍又不現。潭云。子親到龍潭。至夜侍立次。潭云。子何不下去。德山即珍重。揭簾而出。見外面黑。卻回云。外面黑潭。點紙燭度與山。山擬接。潭即吹滅。山于此大悟。便作禮。潭云。子見個什么道理。山云。某甲從今日去。不疑天下老和尚舌頭。次日潭升座云。可中有個漢。牙如劍樹。口似血盆。一棒打不回頭。他時異日。向孤峰頂上。盤結草庵。立吾道去也。山取疏鈔。于法堂前。將一炬火。提起云。窮諸玄辯。若一毫置于太虛。竭世樞機。似一滴投于巨壑。遂焚之。師拈云。辨龍蛇眼。擒虎兒機。自古有之。只因錯為指陳。以致破家散宅。還有人辨得出么。喝一喝。下座

海西堂至上堂。推天文。窮地理。將陰陽易數。向蓍草影邊。點指頭子數過。無一星子漏落。且道。趙州東壁掛葫蘆。在什么數中。會得事同一家。不然。多向洞庭青草岸。楚天空闊不知歸

結夏小參。僧問。人皆苦炎熱。我愛夏日長。薰風自南來。殿閣生微涼。此是古人聯句。大慧聞得打破漆桶。且道。節文在甚么處。師云。甚處見大慧。僧喝云。也是泥里洗土塊。師云。果然。僧云。德山小參不答話。有問。話者三十棒。此意如何。師云。醋酸何必掛葫蘆。進云。有僧出禮拜。德山便打。又作么生。師云。鐵旗鐵鼓。進云。僧云。某甲話也未問。為什么打某甲。又且如何。師云。義出豐年。進云。山云。爾是何處人。僧云。新羅人。山云。未跨船舷。好與三十棒。又作么生。師云。德山性命。落在這僧手里。進云。只如德山與么。為復是賞伊罰伊。師云。劍握甑人手。進云。者僧是個沖波逆浪。慣弄潮頭底。因甚德山覷他不破。師云。爾卻被諸人覷破了也。僧云。只如今夜。忽有個漢出來道。某甲話未問。為什么打某甲。未審和尚。作么生答他。師云。我不似德山老婆心。僧云。明眼宗師天然有在。師云。賊是家親。師乃云。古篆不文。新條有制。九旬禁足。剖甕覓天。三月護生。劈琴煮鶴。致使有志之士。無所舒伸。縱饒別有生機。未免伏聽處分。老僧今夜不惜眉毛。作個方便。使現前四眾。九夏無虛棄之功。還信得及么。若信得及。水邊林底切蹉琢磨。必有修證之期。其如不然。各請收歸上科

復舉。涌泉因。雪峰訪。乃門送。峰入轎了。泉云。者個四人舁。那個幾人舁。峰聳身云。道甚么。泉再舉。峰云。行行他不會。師拈云。電光石火之機。具大眼目。卒難湊泊。涌泉危流中。失卻手橈。雪峰過在后語。當時若是徑山待他聳身云。道甚么。只向他道。請和尚穩乘轎子。非惟坐斷雪峰舌頭。亦使天下人針劄不入

次日上堂。大覺世尊二千年前。給孤園中。聚一千二百五十比丘。至安居日。起模畫樣。迨今繩繩未已。今日忽有個漢。出來道。我者里是壺中天地別有日月。不入爾者保社。山僧只得明窗下安排。何故。麒麟上瑞舉世希逢謝福州光首座秉拂。上堂。夫蠱者最靈通。不期而會。不約而同。拶著崖崩石裂。拋出金圈栗蓬。驚倒露柱。嚇殺燈籠。不知何處毒種。元來門里有蟲

上堂。排日治疊。教盡一味。休去歇去。茫然湛然去。謂之得道之士。殊不知。未曾啟口。先犯國諱。只如離言詮絕依倚。諸方作么生接納端午日。嘉禾報恩水谷遺書至。上堂。午見五。謂之天中節。陽德既剛。元化以洽。盡大地無非是藥者。要且療不得無病之人。且道。那個是無病之人。卓主丈。問取冰谷老子

中夏上堂。舉。趙州問南泉。如何是道。泉云。平常心是道。州云。還假趣向否。泉云。擬之則乖。州云。不擬又爭知是道。泉云。道不屬知。不屬不知。知是妄覺。不知是無記。若真達不疑之道。豁若太虛。豈可強是非耶。趙州禮拜。師拈云。一夏九十日。已過四十五日。此是四十五日已前語。四十五日已后語。若是四十五日已前語。焦塼打著連底凍。若是四十五日已后語。老僧不得不說。若不說又恐。諸人見疑。卻煩主丈子。子細分看。卓主丈。單拆交重

上堂。炎威三伏不為苦。涼風四來不為樂。樂中有苦人不知。苦中有樂人不會。摶虛空揮象外。擔板一生死而無悔

上堂。一喝分賓主。照用一時行。且道。賓主作么生分。若分得。犯突吉羅罪。若分不得。背地里捫心

上堂。舉。興化示眾云。今日不用如何若何。便請單刀直入。興化與汝證據。時有旻德長老。出禮拜。起便喝。化亦喝。德又喝。化亦喝。德禮拜歸眾。興化云。若是別人三十棒。一棒也較不得。何故。蓋他旻德一喝。不作一喝用。便下座。師拈云。漢高祖紿韓信而殺之。身雖死。其心果死乎。興化放旻德長老三十棒。和氣如春。較之賓主相見。則遠之遠矣

解夏小參。僧問。初秋夏末。布袋頭開。時節因緣。請師開示。師云。若不得流水。還應過別山。僧云。學人到此。何似不問好。師云。叮嚀損君德。僧云。馬大師因。僧問。離四句絕百非。請師直指西來意。此意如何。師云。[拚-ㄙ+ㄊ]身入虎穴。僧云。馬師云。我今日勞倦。不能為汝說。問取智藏。又作么生。師云。貪程太速。不覺落草。僧云。僧問藏。藏云。我今日頭疼。不能為汝說。問取海兄。此意如何。師云。神號鬼哭。禍及私門。僧云。僧問海。海云。我到者里。卻不會。又作么生。師云。貶向無生國里。僧云。馬大師父子各有病痛。還有人醫得否。師云。先醫得爾。方醫得他。僧云。學人無病。何必求醫。師云。通身是癩。不肯承當。僧禮拜云。謝師答話。師云。知過必改

師乃云。清泉白石。偃月枕云。竹屋茅堂。怡神適意。可謂頓忘身世。絕俗幽緇。無端禁足安居。佛法朝朝在己。克期取證。功行時時上心。只知規矩襲人。安得入流忘所。衲僧家。作得主把得定。不被人謾。且取功底句作么生。卓主丈。一把香芻拈未暇。六環金錫響遙空

復舉。洞山示眾云。初秋夏末兄弟家。東去西去。直須向萬里無寸草處去。傳到瀏陽庵主。庵主云。何不道出門便是草。因此機感相投。道播寰中。徑山則不然。忽有僧出辭。只向他道。秋暑尚炎。擬整包笠。何如此之速耶。且道。與二大老。相去多少。擊拂子。丑婦顰眉

次日上堂。卓主丈。一下云。頂笠挈包云外去。者回終不上龍峰。又卓一下。途中忽然撞著定上座。被他當頭道個不審。爾作么生只對他。又卓一下。不須頻勸酒。自有解愁人。又卓一下

謝都寺．維那．藏主．知客．侍者。上堂。挾紙衾歷重任。慈明其責得人。罰饡飯復游山。興化求賢大急。主賓相見未舉先知。只如趙州繞禪床。又作么生。卓主丈。莫笑國師門戶冷。老來無力為三呼

上堂。舉。石霜普會遷化。眾請首座住持。虔侍者云。先師道。休去歇去。一條白練去。一念萬年去。明甚么邊事。若會得則住持。若不會則不可。座云。明一色邊事。虔云。未會先師意在。座云。裝香來。香煙斷處。若去不得。則不會先師意。香煙未斷。首座脫去。虔拊首座背云。坐脫立亡者則不無。要會先師意猶未在。師拈云。一人高高峰頂立。一人深深海底行。不是與人難共住。大都緇素要分明。作么生。是分明底事。卓主丈

中秋上堂。僧問。寒山子今夜見月。因甚拊掌大笑。師云。眼里著沙不得。耳里著水不得。僧云。今夜還有人發笑也無。師云。直饒笑里有刀。也須勘過。僧云。記得馬大師玩月次。云。正與么時如何。西堂云。正好供養。此意如何。師云。寸丁入木。僧云。百丈云。正好修行。又作么生。師云。地獄門前鬼脫印。僧云。南泉拂袖便行。此意如何。師云。只緣步驟太過。不覺通身泥水。僧云。且道。三大老下語。還有優劣也無。師云。厭彩馬師多少。僧云。馬師又道。經歸藏。禪歸海。惟有普愿。獨超物外。又作么生。師云。巖下風生虎弄兒。僧禮拜。師云。禮拜則可

師乃云。玉宇澄肅。眾星掩耀。尋常多是論三五。惟有今宵分外明。引得馬簸箕。呼兒喚子。縱而玩之。直饒各逞危機。畢竟出他影子不得。莫有出他影子底么。出來下一轉語。供養大眾。不然。山僧自道去也

上堂。舉。溈山和尚問仰山。臨濟道。石火莫及。電光罔追。從上諸圣以何法示人。仰山云。和尚作么生。溈云。凡有言說皆非實義。仰云。官不容針。私通車馬。溈云。如是如是。師拈云。是則是。父子投機。如水入水。惟恐歲月已過。久而成弊。莫有救得此弊者么。卓主丈

上堂。未舉先知。未話先領。南天臺北五臺則可。若更說九疑泰華相高有殊。則未可也。衲僧家。朝山暮水。滿眼塞耳。覓什么佛法玄妙。不然。朝茅暮茅。喜怒在爾

圓覺大師第十二忌。拈香。西天末葉。東土初枝。趑趄梁魏兮。形影相吊。冷坐嵩少兮。路徑委蛇。將謂單傳直指。誰知一握亂絲。罵底恨底。患在為人之師。今則枝枯葉隕。敷茂何期。有屈明明無雪處。臨風只可自噓戲。聊陳菲供。來兮鑒諸

開爐移眾僧單缽。歸千僧閣。上堂。建大廈。非鉅材難以任重責。安廣眾。非海量難以納眾流。從頭改作。赤手變通。大覺寮不許重鑰案櫝。千僧閣。只排三百余單。但得爐中之火有種。自然暖氣相洽。既是千僧閣。因甚只安三百單。卓主丈

書云夜參。僧問。北禪烹露地白牛。洞山掇退泰首座果卓。此意如何。師云。斗貧不斗富。僧云。還有優劣也無。師云。優則同優。劣則同劣。僧云。只如徑山。今冬果子貴。將什么與諸人分冬。師云。鐵酸豏。僧云。恁么則勝他北禪洞山多矣。師云。合取狗口。僧云。學人來夜果子。還有分也無。師云。獨有爾無分。僧云。謝和尚果子。師云。家賊難防

師乃云。六爻未動。一氣潛回。不萠枝上擬抽條。無影樹頭先破萼。壺中日暖。虛室生白。佛法掇在鼻尖頭。流水有誰彈古調。此是時節因緣。只如指呼凡圣。號令人天。獨步大方。為世眼目。還有遷變也無。卓主丈。夜半起來屈膝坐。毛頭星現衲僧前

復舉。玉泉皓和尚示眾。仲冬嚴寒。布裈赫赤。不是不洗。無得替換。拈云。皓布裈久貧乍富。向蟭螟眼里。開張世界。出來三叉路。口大叫一聲道。土曠人稀。相逢者少。會得笑領取去。不然。來夜請首座。為諸人品題

上堂。無中取有。短處求長。是爾衲僧。針孔線蹊邊事。爾若不受人謾。縱一機則須彌岌嶪。奪一境則海水騰波。直饒縱奪可觀。猶是諸方。撥牌交割底。徑山久默斯要。不敢預聞

上堂。舉。芭蕉和尚示眾云。爾有主丈子。我與爾主丈子。爾無主丈子。我奪爾主丈子。真凈和尚云。爾有主丈子。我奪爾主丈子。爾無主丈子。我與爾主丈子。師拈云。請各放下者主丈子。且道。三轉語還有優劣也無。擊拂子

朝廷祈雪。上堂。師云。好雪片片不落別處。有僧出厲聲云。落在甚么處。師云。莫作楊花柳絮飛。進云。世尊說法。大梵天王。以金色波羅花獻。此意如何。師云。錦上鋪花又一重。僧云。世尊拈起顯示大眾。惟有迦葉尊者破顏微笑。又作么生。師云。物見主眼卓豎。僧云。世尊云。吾有正法眼藏。分付摩訶大迦葉。此意又作么生。師云。黃金檐子千鈞重。僧云。今日和尚說法。忽有人獻花。未審如何顯示。師云。洞中春色人難見。僧云。只如萬乘帝君。深信此道。遠降御香。祈求瑞雪。應禱一句。作么生。師云。和氣兆豐年。僧云。與么則難逃化育。師云。知恩者少

師乃云。六花現瑞。普賢境界全彰。三白應祈。金色真人避席。頓使乾坤一色。草木呈祥。平原二麥。郁然可觀。海豎山椒。咸沾圣澤。無為愿廣。恩大難酬。不須江路野梅香。雪里一枝斜更好。時康物阜。天清地寧

恭謝畢復云。憂民恤物斂天威。坐斷乾坤肅四夷。先放臘梅凝瑞雪。次教春色到瑤池

朝廷降賜度牒二十道。入常住修造。上堂。僧問。徑山古剎屋老僧殘。天意好還。兩蒙　宣賜。學人上來。愿聞法要。師云。人人鼻孔遼天。個個感恩戴德。僧云。記得馬大師因。僧問。如何是祖師西來意。馬師云。爾道什么。何不近前來。此意如何。師云。縵天網子百千重。僧云。者僧近前。復舉前話。被馬大師一腳蹈倒。起來呵呵大笑道。百千妙義無量法門。盡向一毫頭上。識得根源。復呵呵大笑。又作么生。師云。乞兒拾得錫。僧云。今日忽有人問和尚。如何是祖師西來意。未審作么生。答他。師云。雪后諸峰畫不如。僧云。學人今日小出大遇。師云。爾得個什么。僧便喝。師云。金毛獅子

師乃云。山鳴谷應。風起水涌。此皆時節因緣。非一毫而莫取。伐木丁丁于峰頂。僧牒遠降于中天。戴德日新。際遇特異。崇堂從茲易舉。皇恩難以報稱。誓勤禪誦。仰答鴻休。凡所見聞。悉皆妙證

恭謝畢。復云。年垂九十礙叢林。歷盡風霜歲月深。妙蘊豈能超佛祖。寸衷端可格天心

月旦上堂。兼謝紫巖長老。僧問。日月光天德。山河壯帝居。學人上來。請師祝圣。師云。巢知風穴知雨。僧云。今日精嚴和尚到來。如何只接。師云。茶湯畢送歸客位。僧云。恁么則禮遇過廑。師云。爾不得來者里簸弄口觜。僧云。記得。慈明因。泉大道來訪。明云。片云橫谷口。游人何處來。泉云。夜來何處火。燒出古人墳。此意如何。師云。踢天弄井得人憎。僧云。慈明又云。未在更道。泉便作虎聲。又作么生。師云。錢出急家門。僧云。只如和尚。今日離卻言句。如何與人相見。師云。爛熳葛藤拽不斷。僧云。且喜領話。師云。逆耳之談

師乃云。起處精銳。東山正脈潛通。振領森嚴。松源家法猶在。去也。白云澹濘。出沒無拘。住也。古柏凌霜。歲寒不變。且不約而會。一句如何付囑。卓主丈。但思天目塔。休話子陵灘

除夜小參。僧問。門前爆竹通消息。何必重新舉話頭。師云。刺腦入膠盆。僧云。灰寒火冷。歲律告闌。如何是交接頭句。師云。家中無怪兆。何必釘桃符。僧云。老和尚有福。改觀徑山。師云。窮鬼揶揄。僧云。記得。楊岐和尚因。除夜看打驅儺。謂湘中端上人曰。汝一籌不如他。此意如何。師云。垂絲千尺。不釣凡鱗。僧云。其僧曰。何謂也。楊岐云。他要人笑。爾怕人笑。其僧當下頓忘知見。還端的也無師云。鶻臭布衫須脫卻。僧云。徑山除夜只看百戲。學人忽然悟去。誰為證明。師云。坌掃堆頭。更加搕[打-丁+(天/韭)]。僧云。和尚滿口贊嘆學人。師云。劍戟齒牙

師乃云。老不禁寒。山邊水邊曝日。春歸閬苑。長底短底從新。笙歌叢里賀年朝。錦繡筵中開壽域。衲僧門下。別有條章。每日蒙頭打坐。不知歲月易遷。直饒拶著不來。誰展缽盂吃飯恁么會去。儱侗真如。茍或不然。且臘月三十夜。一句又作么生。卓主丈。老樹臥波寒影動。野煙浮草夕陽昏

復舉。溈山和尚。山下有一庵主。仰山。去驗他云。山中和尚道。許多人秪得大機。不得大用。庵主以謂如何。庵主云。再舉看。仰山復舉。被庵主攔胸一蹈。仰山歸舉似溈山。山呵呵大笑。拈云。溈山呵呵大笑。是笑仰山。是笑庵主。明得方知。者一蹈有落著處

正旦上堂四達皇皇。無邊無表。因甚有新有舊。會得。此去漢陽不遠。不然。黃鶴摟前鸚鵡洲

謝兩班上堂。龍象交參。主賓互換。叢林茂盛。兩序得人。國一禪師。出來呵呵大笑。不覺打失鼻孔。因甚如此。歡喜而得之

元宵上堂。僧問。一燈然出百千燈。燈燈相續。且道。者一燈從何而出。師云。平生不曾與人述朱。僧以坐具打圓相。莫是自者里出么。師云。弄光影漢。僧云。若是做工夫底衲子。個個便知落著。師云。爾還知落著否。僧云。學人大似暗中拾物。師云。爾是探頭山里人。僧禮拜云。謝師答話

師乃云。上元新節。處處燒燈。都城巷陌。市廛邸店。觀者如堵。惟復燈來眼底。眼到燈邊。會得方是觀燈人。其或未然。多向暗地里走

謝馬安人舍僧堂禪床四十座及尼師。上堂。僧問。如何是祖師西來意。師云。一鏃破三關。分明箭后路。僧云。有僧問趙州。如何是祖師西來意。州云。庭前柏樹子。此意如何。師云。為人方便勝修行。僧云。有僧問云門。不起一念。還有過也無。門云。須彌山。又作么生。師云。蘇武持漢節而歸。僧禮拜

師乃舉。鄭十三娘。隨一尼上溈山。山云。師姑在什么處住。尼云。南臺江邊住。山便喝出。卻云。背后老婆子。向什么處住。十三娘叉手近前而立。溈山再問。十三娘云。早個呈似了也。山云去。二人至法堂。尼云。十三娘尋常道。我會禪。口如利劍。今日被大師問。總無一言可答。十三娘云。苦哉苦哉。作者般眼目也。道我行腳。爾須脫下裙衫。與十三娘著。拈云。古人道。肯重不得全。尚被人檢點。何況未忘已見。念他初地菩薩。不欲征之

佛涅槃上堂。僧問。將此身心奉塵剎。是則名為報佛恩。師云。只爾一個是五逆兒孫。僧云。世尊臨入涅槃。以手摩胸。普告大眾。汝等善觀吾紫磨金色之身。今日即有。明日即無。瞻仰取足。母貽后悔。此意如何。師云。臨崖看滸。眼特地一場愁。僧云。如是人天大眾。悉皆垂淚。惟有波旬。踴躍歡喜。又作么生。師云。甜瓜徹蒂甜。苦瓠連根苦。僧云。且道。波旬是誰弟子。師云。是佛弟子。僧云。既是佛弟子。因甚么卻踴躍歡喜。師云。三臺須是大家催。僧云。今日忽有個漢。出來助哀。又作么生。師云。非吾眷屬。僧禮拜

師乃云。葛藤椿子既倒。且喜天下太平。此是末世比丘。佛忌禪語。輕輕薄薄。以我慢為宗。還知大覺世尊金棺未舉已前事么。卓主丈

上堂。舉。僧問法眼云。慧超咨和尚。如何是佛。法眼云。汝是慧超。雪竇和尚頌云。江國春風吹不起。鷓鴣啼在深花里。三級浪高魚化龍。癡人猶戽夜塘水。拈云。法眼其實啟迪者僧。猶有說不盡底法。有問徑山如何是佛只向他道。爾將篰籃擔水。繞須彌山千百匝。自謂無一滴子狼藉。猶未向汝道在。何故。佛之一字豈可濫觴

上堂。末世眾生。希望成道。毋令求悟。惟益多聞。增長我見。心憤憤口悱悱。品藻當代。凌鑠先德。欲得把茅蓋頭。如水火之急。擬要出來宣發平時妙蘊。啟迪后昆。殊不知。有明眼者存焉。虛堂耄矣。無力與之明辯。但如司馬稱好而已。何也。有勢盡教從地起。更高無柰有天何

圣制夜參。僧問。衲僧三月安居。九旬禁足。明甚么邊事。師云。古祠無土偶。異域有幽人。僧云。若如是則一夏。無虛棄之功。師云。藏身露影。僧云。國師侍者處。索犀牛扇子。意旨如何。師云。因風吹火。僧云。侍者云。扇子已破了也。國師云。扇子既破。還我犀牛兒來。又作么生。師云。老倒無端入荒草。僧云。投子道不辭將出。只恐頭角不全。此意如何。師云。子期去后無消息。僧云。雪竇云。我要不全底頭角。師云。終出他影子不得。僧云。謝師答話。師云。無人處。斫額望汝

師乃云。今夏聚集四方衲子。據菩薩乘。修寂滅行。九十日內。孜孜矻矻。不敢妄有走作。一日忽見鐵船在水上浮。又不可謂之怪力亂神。當自體怗之。若體怗得去。不孤先圣所立期限。末后收功。茍或未然。咄。終不一向與人解注

復舉。欽山同巖頭雪峰行腳會茶次。欽山云。若不解轉身通氣。不得吃茶。巖頭云。若恁么我斷不得茶吃。雪峰云。某甲亦然。拈云。親師擇友之難。古之今之。欽山方致薄禮。便有人動他座子。徑山則不然。但有來者便請。高掛缽囊。飽吃了常住茶飯。一任看山看水。恁么過。切不得漏泄。何故。卓主丈。恐百鳥獻花無路

次日上堂。百丈清規千古洪范。藏之則虛空絕跡。用之則綱令森嚴。徑山雖則義氣薄云爭。柰未有僧堂施設。且今夏圣制。如何講明卓主丈云。下座普同作禮不。到諸寮拜白

謝秉拂。夏齋上堂。僧問。記得。僧問云門。如何是諸佛出身處。門云。東山水上行。此意如何。師云。舌頭不出口。僧云。圜悟云。若是天寧則不然。如何是諸佛出身處。只向他道。薰風自南來。殿閣生微涼。又作么生。師云。也不較多。僧云。大慧聞得便悟去。又作么生。師云。[拚-ㄙ+ㄊ]個渾身入地獄。僧云。今日忽有人。問和尚如何是諸佛出身處。未審如何答他。師云。三叉路口少人知。僧禮拜。云謝師答話。師云。椎空聽響

師乃云。財法二施。等無差別。因甚北路山高。南路山低。會得一句子。如沾甘露毛骨頓清。投得一箸子。如飲醍醐。群心飽德徑山傍若無人。二俱不受。何故。卓主丈。寒犢晚歸桑柘塢短籬無主自開花

上堂。舉。無盡張丞相。與玉泉布裈皓和尚。夜話無盡云。洞山初老也甚奇怪道。五臺山頂云蒸飯。佛殿階前狗尿天。要明法身。皓云。也有甚奇特。它只頌得法身邊事。不頌得法身向上事。無盡操蜀音云。如何是法身向上事。皓急呼紙未至。就金漆卓上。大書云。一夜雨滂澎。打倒葡萄棚。知事普請行者人力。拄底拄撐底撐。撐撐拄拄到天明。依舊可憐生。擲筆大笑。無盡為之入石。師拈云。盡謂二大老。縱無礙辯。明殺活機。殊不知。慧劍相持。各有優劣

中夏上堂。事到極處則難說。理到極處則難明。事到極處則難說。河目海口。恣意瀾翻理。到極處則難明。云烝月暈。水瘦山肥。作么得二境相需去。忽有個衲僧。出來道。直饒理事雙泯。也是藥病相治。山僧道。爾是草烏頭半夏子。待他擬議。拈主丈便打

千僧堂上梁上堂。僧問。記得世尊因地布發掩泥。獻花于然燈佛。此意如何。師云。焦塼打著連底凍。僧云。如是然燈佛。指布發處云。此方宜建一剎。又作么生。師云。事因叮囑起。僧云。會中有賢于長者。持標插于指處云。建梵剎已竟。此意如何。師云。神駿不勞鞭影。僧云。秪如和尚崇建千僧堂。還與賢于相去多少。師云。高出他一頭地。僧云。恁么則諸天散花。贊嘆有分。師云。歸依佛法僧。僧禮拜。師云。吽吽

師乃云。神功遜宅。大覺開基。六百年興廢異常。一萬指。棲身屋老。從頭改作。特地新條。乘時操鐵石之心。談笑際風云之會。六龍起舞。五鳳爭高。不須立石。紀功。秪此見聞不昧。忽有個出格道流。出來道。虛堂老子。是則是。以幻修幻。有何妙理。遽然成此器業。山僧只向他道。自從咸淳戊辰之秋。鳩工至己巳六月一十日落成

上堂。舉。世尊因。黑氏梵志。擎合歡梧桐花獻。世尊云。放下著。梵志放下左手梧桐花。世尊又云。放下著梵志放下右手梧桐花。世尊復云。放下著。梵志云。我今兩手盡空。未審放下個什么。世尊云。爾放下外六塵內六根。中六識。是爾免生死處。梵志當下悟無生法忍。師拈云。世尊畫蛇添足。當時待他道。我今兩手盡空。未審放下個什么。只向伊道。爾放不下擔將去。若下得者一轉語。東土初僧。不如西天外道

解夏夜參。僧出眾云。今夜小參不問話。師云。甕里何曾走卻鱉。僧問。九旬禁足魚投網。三月安居鳥入籠。生殺盡時蠶作繭。如何透得者三重。此意如何。師云。一槌擊作百雜碎。僧云。若恁么性燥衲僧。無出和尚。師云。適之主丈子不在手。僧云。如何是九旬禁足魚投網。師云。新婦騎驢阿家牽。僧云。如何是三月安居鳥入籠。師云。向來披岳頂今。已遍神州。僧云。如何是生殺盡時蠶作繭。師云。語是心苗。僧云。如何是透得者三重。師云。魚眼里針線。僧云。記得。洞山和尚示眾云。秋初夏末。兄弟家。東去西去。直須向萬里無寸草處去。此意如何。師云。鷺鸞股里多割肉。僧云。后來有僧。舉似瀏陽庵主。庵主云。何不道出門便是草。又作么生。師云。秤尾星邊較重輕。僧云。洞山聞得乃云。大唐國里。能有幾人。為復是肯他不肯他。師云。買帽相頭。僧云。只如新建千僧堂。已自畢工。兄弟家還有東去西去底么。師云。臨時包裹。僧禮拜。師云。須是如此始得

師乃云。入夏以來。并無做工夫底時節。每日只知登千僧閣守被位。上大覺寮。看飛云。波波挈挈云過了九旬。雖然如是。直饒七佛出來。也覓他起處不得。時臨自恣。繩頭子越自把得緊。何故。蓋他是明眼衲僧。終不肯小小結果看

復舉。黃檗在南泉會中。為首眾。一日捧缽。向南泉位中坐。南泉入堂問。長老甚么年中行道。檗云。威音王已前。泉云。猶是王老師兒孫下去。檗于第二位坐。雪竇拈云。可惜。王老師只見錐頭利。我當時若作南泉待伊道。威音王已前。便于第二位坐。使黃檗一生起不得。師拈云。明覺一代龍門針劄古今。凌跨前作。是則是。順水張帆。若恁么。其師法何在

次日上堂。追大鵬于藕絲竅中。納須彌于蟭螟眼里。此是衲僧家九十日內。游戲法門。今朝解開布袋。且收功一句作么生。卓主丈。玉宇澄肅。巖壑生秋

謝維那知客浴主侍者。上堂。一槌未舉驚群聽。綱令清嚴。三緘才啟驗來賓。頂門眼活。只如不洗垢不洗塵。畢竟洗個甚么。卓主丈。耽源侍國師之久。必能知之

朝廷祈雨上堂。問答罷。師云。神本不靈。敬而禱之則靈。敬而禱之。既靈則便能摶虛空于掌上。驅旱魃于天隅。布云霧于四郊。注甘霖于九野。漁歌煙浦。咸稱富足之年。樵唱云村。共樂升平之化。然雖如是。且君臣慶會。一句作么生。卓主丈。明明生下。穆穆當中

朝廷明禋大禮祈晴。上堂。問答不錄。師云。天地之大。以孝為本。圣人立教。以禮為先。以孝為本。則感天地動鬼神。以禮為先。則享上帝敬祖宗。以致斡旋造化。密運樞機。月滿長空。云收岳面。此猶是轉句。作么生。是奇特一句。卓主丈。明禋大禮。杲日麗天

中秋無月上堂。僧問。長沙與仰山玩月次。仰山云。人人盡有者個。為甚用不得。此意如何。師云。輪機是算人之本。僧云。長沙云。恰是債爾用看。又作么生。師云。無文印子胡亂搭。僧云。仰山云。爾作么生。用被長沙一腳蹈倒起來云。師叔直下似個大蟲。還端的也無。師云。未是性燥漢。僧禮拜。師云。短處求長

乃云。金色世界人。見月必喜。為它坐在凈潔地上。始終脫不得。洞山云。折合還歸炭里坐。蓋曹洞宗旨。以炭謂之正位。會得方檢點得馬大師。不然。一并轄向炭庫里坐

上堂。靜之極。不知動則虛。動之極。不知靜則應。動靜一律。妙乎中道。衲僧家。得此三昧。攪長河為酥酪。變大地作黃金。未為分外。不然。卓主丈。匹粟斯。吃個青橄欖

開爐并翻蓋佛殿。上堂。僧問。德山入門便拆卻。和尚入門重建一新。此意如何。師云。汝才入門。先穿卻汝鼻孔。僧云。恁么則各立門風去也。師云。低聲低聲。墻壁有耳。僧云。此事且止。記得趙州示眾云。我三十年前。在火爐頭。說個無賓主話。此意如何。師云。投以五十犗。舉臂釣滄海。僧云。如何是賓主話。師云。鈍鳥籬邊毅不去。僧云。可謂冷暖個中看火色。祖師心印為親傳。師云。果然跳不出。僧云。趙州道。無賓主話。至今無人舉著。又作么生。師云。孫臏放癡。僧云。今日徑山開爐。還許學人議論也無。師云。斬釘截鐵未是作家

乃云。有雪有霜。有寒有燠。四時遷謝。變化不同。山僧今年八十五。骨冷如冰。才聞燠字。舉手而謝之。何故。免得老來挑灰弄火

虛堂和尚語錄卷之九

虛堂和尚語錄卷之十

　　偈頌

師入凈慈升座。問答罷。忽　天使踵門。傳奉圣旨。問趙州因甚八十行腳。虛堂因甚八十住山。師乃就舉。趙州行腳一日到臨濟。方濯足間。臨濟問。如何是祖師西來意。州云。恰值老僧洗腳。濟近前作聽勢。州云。會則便會。咂啖作么。濟歸方丈。閉卻門。州云。老僧八十行腳。今日卻被者驢子撲。輒成一頌。天使楊都知繳奏。龍顏大悅。特賜米五百碩。絹一百縑。開堂安眾。續以糧食闕典僧堂弊漏。敷奏伏蒙圣恩。撥賜水田。歲收租三十余石。并免官稅。仍頒降楮券一十萬貫。重蓋僧堂。頌云

趙州八十方行腳。虛堂八十再住山。別有一機恢佛祖。九重城里動龍顏

　　寄集慶開山

如意來尸釋梵宮。雨花狼藉濕春風。自慚老矣無靈骨。日在深云聽講鐘

　　賡靜學林府判游天澤庵韻

古道兼禪到。躬行得幾年。乾坤資定力。心月鑒前緣。一靜人難學。三生話未圓。老來重有約。不在北山邊

　　答洞陽居士麋監丞([登/升])

冷冰冰地洞陽春。橐籥乾坤萬物新。拋下葛藤提不起。不知纏縛幾多人

　　送了侍者游臺山

慕膻高舉興何窮。秋在黃蘆葉里風。已事未明如蹈火。白云深處見巖翁

　　來知客慈峰之乳竇。瞻禮明覺塔

湖邊問路入深云。十載心香一炷焚。不見隱之真隱處。曉風凌露葉初聞

　　賢侍者號木翁

彔曲輪囷兒似癡。春風花鳥自忘機。年來老大渾無用。一任叢林鼓是非

　　寄道彬侍者

勃窣家風一任真。述朱終是不成文。何如竹榻吟清夜。月到花梢有幾分

　　準侍者歸省

山空木落岸云輕。吹面霜風有幾程。明月修江歸夢急。入門先祝老人星

　　清禪者游方

金風露邑菊花秋。[木*巳]棘當途何處游。衡岳康廬相撞著。恐伊未是汝同流

　　圭禪者號石翁

逃空劫外已蒼然。玩水觀山得幾年。聞說聽經曾肯首。老來無力補青天

　　瞿居士號無知

遇緣觸境總茫然。地闊天寬著那邊。一點既明超物表。不知將底鑒偏圓

　　贈妙潔道人

妙心明潔契如如。操履分明女丈夫。龐老家風殊不二。摝籬高價許誰沽

　　廢寺

入眼荒蓁古殿秋。歲華遷謝沒人修。夜深靜聽風甌語。似罵檀那不點頭

　　越山

翠螺簇簇繞湖濱。寒影清磨古鑒塵。休問岡頭望夫石。人間恐有斷腸人

　　墨戲屠生善老融牛

草木傳真筆力高。戴嵩牛在一秋毫。此行莫擬天臺去。忍作孤僧過石橋

　　題凈業圖

煉行修身結佛冤。未曾說著齒先寒。老來不愿西方去。樂得閻浮眼界寬

　　示惠靈為僧

惠性何如見性通。要教靈驗顯吾宗。乘時揚下墜腰石。笑捧衣盂繼祖風

　　佛事

　　　　侍者　惠明　編


咸淳元年三月十一日。恭奉圣旨。宣入大內普說。先于幾筵殿。遷理宗皇帝靈輿。入正殿拈香。語錄。師不許刊行

安孝垂慈契宿熏。鸞輿宮殿出金門。乾坤日月無光彩。草木咸沾舊日恩。恭惟。烈文。仁武。安孝皇帝。龍鳳之姿。天日之表。堯仁舜德。濟世澤民。垂衣端拱。四十一年顯道繼明。一十三葉。時康物阜。天清地寧。十方國土果圓。一徑西天路活。千花捧足。百寶嚴身。空中仙樂來迎。大地六種震動。今也次第攀違嚴駕。奉重春行。一句無私。如何話會。深炷紫檀樓閣現。百千諸佛共遨游

　　楊御藥奉圣旨。請跋每月念佛圖

每月念佛之圖。戒禪師所編。自初一定光佛為首。三十日。至釋迦世尊。終而復始。猶若貫花。新新不住。念念不停。口誦心思。光明發現。為人天福。此念佛精誠之感驗也。然而當月小之日。黃面老子無所念處。若趲在初一日。則定光佛。又無念處。以此究竟得去。無上法王。于當念中。巍然不動。現瑞呈祥。使定光不前。釋迦不后。二六時中。拋三作兩。喚去呼來。普應大千。統攝法界。了無妨礙。一任流通。真所謂功成行滿者哉

　　都省董節使起棺

凜凜聲華出禁闈。行藏多是合天機。圓明定力人皆有。妙得心傳世所稀。都省節使太尉董公。氣吞佛祖。眼蓋乾坤。赤心奉上。則氣烈嚴霜。綱紀禁庭。則風行草偃。隨珠絕颣。趙璧無瑕。人間萬事只如許。大笑一聲。天地空今也溪山云塢。處處逢迎。水鳥樹林。互相顯發。只如轉位就功。出門一句作么生。拊棺云。高空有月千門照。大道無人獨自行

　　湯正言請為前雙林云峰德和尚入塔

劫火曾烹鐵面皮。從來不放價頭低。有時云外露消息。巇崄門風到者迷。某人一生擔板。咬姜呷醋。佛眼難窺。兩處住山。時止時行。圣凡莫辯。靖退全收晚節。信緣來應古搗。拍板未拈。大星先殞。今則舍利流溢。剖玉斯函。雖然未睹音容。爭柰面目猶在。還見么提起骨云。窣堵波中收不得。無陰陽地起云雷

　　徑山荊叟入凈慈祖堂

餓狗纖[糸*虒]古調新。年來奏入胡笳曲。韻出淩霄最上層。聽者和者俱不足。天風吹散落西湖。南宕茭蘆春水綠。夜深相對共誰語。無位次中陪列祖

　　秉炬

　　師覲書記

閩山青浙水碧。去住悠悠忘影跡。急從秋覲整禪衣。不知天地誰相識。有相識無準的。南山爐鞴正炎。爾看是甚火色

　　可拱藏主

進而趨。拱而立。五千余卷。詮注不及。沐浴更衣。信意行。道人瀟灑無包笠。火不燥水不濕。鐵壁銀山從者里入

　　東山秀老請為小師一侍者

一呼便領。終不孤他國師。再喚不回。秖為貪程太速。春云乍斂。宿雨初收。火焰里轉得身來。缽袋子付囑有在

　　本然侍者

清凈本然。臭煙熢[火*孛]。抹過兩重關。放出遼天鶻。然侍者。將謂吾孤負汝。汝元來孤負吾。偷眼涅槃臺上望。果然做得死工夫

　　潮州本植禪者

鱷鄉枯瘠人。悟得傳心訣。無根樹子。一植便活。不知寒影落誰邊。但覺腥風起天末。植禪者休甄別。當爐不避熱鐵

　　德圓堂主

行不德規不圓。死則活病則痊。寸心多在藥爐邊。誰委悉實難言。無明火里雪佛祖冤

　　居靜副寺

以靜照心。日中逃影。以空觀妙。大夢方省。萬里岷峨飛片云。何如月到千峰頂。靜副寺孤迥迥。火后莖茆。點著便領

　　至義禪者

背法堂著草鞋去。衲僧義斷情忘。觀方知彼去。去彼不至方。轉入南山爐鞴。不守自己靈光。數莖枯骨撐天地。一葉扁舟載大唐

　　惟一知客

惟此一事實。余二即非真。洞然明白。猶落法塵。自己禪只參半夏。行腳眼帶來幾春。且向寒爐敲石火。不須茗碗驗來賓

　　暫到如是禪者

背得四大部經。到頭不識如是。虛己扣南屏。跨門先領旨。火聚刀山當等閑。去來不在秋風里

　　凌霄峰念庵主

正念現前。七顛八倒。豎起拳頭賓主分。驗人眼活如鷹鷂。鬧時禪凈非照。凌霄峰頂看云人。天寒不入者爐竉

　　祖秀老宿

得之豈在衣盂。賽過南能北秀。胸襟空洞無物。導人如出諸己。正如邪活如死。一個無羈藞苴翁。莫教觸著無明起

　　如松禪者

夜來好風。吹折門前一枝松。自南自北自西自東。破頭山下不雷同。枝枯葉隕臘盡歲窮。磨洗雪霜禁得冷。者回方覺暖烘烘

　　惟曉直歲

戴星耕耨。何如叉手插鍬。破曉燒畬勝似栽田博飯。近制急抽單子。可是本色道流。更若喚不回頭。火焰為汝說法

　　妙蓮上坐

出水未出水。衲僧未舉先知。有子必有房。動著礙人牙齒。休論半池霜倒。且看綠影浮波。如今移向火中栽。劫外香風來未已。來未已擲下火把云。休要葛藤

　　樹頭祖用

黃梅不墜腰間石。鄮嶺惟栽帶雨松。四十余年今有驗。長長短短用無窮。祖衣未得入手。萬緣先以頓空。無柄[钁-(目*目)+賏]頭何處著。一時分付丙丁童

　　法語

　　高麗國淑法師印藏經

如石含玉。非精鑒焉能識其真。道在己躬。茍外求難以適其妙。鑒之弗精則隱微。求之不敏則溟涬。要明體道之源。非朝夕而可求之者也。故我竺土老師。守志不堅。棄萬乘尊榮。受六年饑凍。于臘月八夜。忽睹明星。不離草座。入不思議之境。說一大藏葛藤。籠絡天地日月。包括陰陽造化。致于有情無情。總出他影子不得。三賢十圣無不傾心。外道天魔悉皆拱手。可以報君親。厚風俗。鎮浮去偽。潛利陰益者多矣。末后卻道。始從鹿野苑。終至跋提河。于是二中間。未嘗譚一字。可殺漏逗。從茲關鑰不嚴。便見殊方異域。赤縣神州。海藏金文。無處不有。豈止乎破一微塵。而出此經卷而已哉。高麗淑法師者。竺土老師之眷屬也。宿熏既深。航海而來。遠致一身。愿滿十藏。綿歷風霜。其志愈篤。遍尋知識。求所未聞。儻能未展經絳。入此阿字法門。則五千余卷。總是切腳。且道。切個什么字。[囗@力]驀然眼皮綻。不得忘卻老僧。宋景定癸亥。秋八月。虛堂叟書于四明雪竇西庵

　　雪蓬明長老。赴禾興光孝

雪蓬明老。相從有日。自育王過東山。客櫩之下。溫然如春。此老之力也。在南屏居第一座。忽淀湖有公選之寵。二年復勝集于雙徑。仍歸第一座群心歡如。今領朝命。遐赴禾興光孝。臨岐聊攄數語。以當祖行。卓錐無地。空余雙眼。蓋乾坤鐵笛橫吹。有氣不吞云夢澤。煙波渺渺。蘭棹依依。雪蘆霜葦冷相宜。幾度揭開閑對月。鴛湖深處。不必垂絲。長水江頭。錦鱗自得。臨岐句子如何分付。風飄飄兮吹衣。水泠泠兮聲詩。咸淳戊辰秋九月。虛堂老僧書于不動軒。是年八十四

　　日本建長寺隆禪師語錄跋

宋有名衲。自號蘭溪。一筇高出于岷峨。萬里南詢于吳越。陽山領旨。到頭不識無明。抬腳千鈞。肯踐松源家法。乘桴于海大。行日本國中。淵默雷聲。三董半千雄席。積之歲月。遂成簡編。忍禪久侍雪庭。遠訪四明。鋟梓言不及處。務要正脈流通。用無盡時。切忌。望林止渴

　　雪峰霜林果禪師語錄跋

大慧下尊宿。尚多足陌。虎丘下子孫。尚多省數。足陌使之有限。省數用之無窮。罵天翁三傳而之霜林。萬木正當凋落。郁然興起。此蓋擅省數而得之。善觀是錄者。可以升其堂。而未可入其室

　　真贊

　　慶遠俊長老請

老不死心未灰。觸著惡發。青天怒雷。引得虎頭燕頷。競起叢林禍胎。點著便領。何其俊哉

　　凈覃藏主請

容易肯人難與共語。竹篦頭惜之如金。禪床。角委之如土。凈覃知藏善知機。電光影里分賓主

　　以文長老請

天地不仁。出此妖怪有偷營劫寨之機。無喜舍慈悲之戒。正脈將沈。法門凋瘵。如何嗣續松源派。大奸難后越精神。罵人嘴毒如蜂蠆

　　新建凈慈天錫莊請

不期而會。不約而同。晴光爍爍。和氣融融。際遇兩朝圣主。中興徽廟禪叢。良田天錫平如砥。坐對靈苗歲歲豐

　　徒弟宗璞建施水庵請

等是垂慈初無門戶。璞玉既分兮可觀。梵儀頓舉兮難睹。凌霄峰頂看云人。普化堂中第一祖

　　日本紹明知客請

紹既明白。語不失宗。手頭簸弄。金圈栗蓬。大唐國里無人會。又卻乘流過海東

　　磻溪禪子請

怒氣噀人。殊不可犯。雖有蓋膽毛。且無驗人眼。是亦刬。非亦刬。咬定牙關。一生擔板

　　光禪者請

初而欣。久而厭。明月夜光。多逢按劍。但信得及。自有靈驗

無則都寺玉幾寫予夢影。自散席后。言音不相接者十二年。今上徑山請贊。筆老墨澀勉而書之

敬而遠。親而疏。明鑒靈腑。善定銷銖。凌霄高而眾峰拱。海嶠聳而蟾影孤。子歸就父。吾不識渠

　　徑山西寮眾老郎請

霜嚴氣烈。山空月明。涵養有得。刬削不平。拈起則佛祖不識。放下也草木爭榮。捱到凌霄八十四。誰知名重九重城。咄

妙源　嘗拜觀師十會語。如南屏雙徑。提唱甚多。惜乎未盡鋟梓。曩曾侍師于凌霄。因有此請不允。今叢林衲子咸欲流傳。謹錄成后集。倘覽者言外知歸。則我師之語何剩焉。咸淳五年歲在己巳。佛成道日。新差住持福州鼓山嗣法小師。妙源拜書

小師(楚蘋清塞)謹抽衣資命工刊行

后錄終

　　虛堂和尚新添

　　　　敕差住持洛陽萬壽法孫比丘宗卓集


　　贊禪會圖

　　黃檗禮佛。掌宣宗

七赤之軀。額有圓珠。問著便掌。膽大心粗。不是大中天子。幾乎喚馬作驢。大家水底按葫蘆

　　趙王訪趙州。州不下禪床

堅不剛柔不弱。七百甲子老翁。偏要用此一著。列土王來不下床。高風千古為標格

　　肅宗問忠國師十身調御

萬乘垂衣立問端。國師答處太瞞頇。誰知十月清霜重。一陣風來一陣寒

　　李翱參藥山

黑豆數無窮。青松蓋不盡。臞然老比丘。即此吾無隱。更提云水曲周遮。添得傍人眼里花

　　韓愈見大顛

氈拍板。無孔笛。省要乞一言。虛空轟霹靂。臨機不解轉身。又卻隨他聲色。非聲色。洞庭湖外千峰碧

　　莊宗宣興化問答

君臣慶會豁全機。百億山河盡貢歸。拈起太平無價寶。乾坤何處不光輝

　　順宗問鵝湖大義禪師

當機一句辟天關。海闊山遙豈等閑。堪笑冬瓜長儱侗。翻成瓠子曲彎彎

　　文宗問終南山蛤蜊瑞相

攧不開。撲不破。人言大士應身。我也疑他真個。終南山相應和。喜動龍顏。百僚俱賀。誰知。別有彌天過

　　龐居士問馬大師

藏頭露影問來由。卻把西江盡力詶。回首眼空天地窄。不知身在御街游

　　丹霞見靈照女

冤有頭債有主。天然欲訪龐翁。恰好撞著此女。揣盡家私。瓜甜蔕苦。因茲上下不和同。牛奶郎忙涂赤土

　　龐居士大家團圝共說無生話

窮廝煎餓廝吵。父子不同途。大家相脫卯。萬頃湘江洗不清。無生曲調何時了

　　龐居士闔家都去

神出鬼沒。接響承虛。這一火絡。邪法難扶。互將魚目作明珠。笑倒西天碧眼胡

紹定四年清明日。住嘉禾興圣。(智愚)為妙源侍者敬贊

　　棘林和尚遺書至

因記七峰來玉幾。去年花月下云[土*幻]。未周一歲背盟我。剔盡春燈眼不交

　　針生大坑

假道針鋒上。行藏云水中。且非心法妙。自是手頭通。前輩多遺偈。靈襟出眾工。明朝何處去。黃葉度溪風

　　琳禪人歸豫章

慎將窺管鑒靈知。用在亡羊愧在斯。莫謂西山好消息。須知江海有名緇

　　云山小景

渺渺晴煙薄。蒼蒼古樹昏。天涯殊未足。對此暗消魂

　　孤山

黯黯青青一望中。迥然不與眾峰同。白云散盡江天曉。想見人間無路通

　(右五或載前錄。今本不見。故收在此)

　　和秉[(雪-雨)/粉/大]李君五偈

深夜何人立少林。見成公案不須尋。堆山積岳難消遣。相對頑然鐵作心

呈瑞喧傳是有年。眼前分曉被人謾。自家冷暖知來處。老骨從前不怕寒

千鈞之重一毫輕。好向聊將尉客情。縱擬怪松為玉樹。月高依舊可憐生

曉聽君臣慶賀時。六街如晝不曾迷。普賢境界應垂問。手詔來時見紫泥

爐邊呵凍得能多。端石無辜日夜磨。卻把悼詞為雪詠。詩魔難敵勝修羅

寵和五偈。調高難續。未免誶是。伏丐笑[打-丁+監]。(智愚)再拜

　　贈禪客智仁

法戰場中樹勝旗。話頭何似問頭危。古人減窖添兵處。切忌交鋒蹉過伊

問話行者智仁。炷香請語。以此贈之。景定癸亥至節。虛堂老僧書于雪竇西庵。送日本南浦知客

敲磕門庭細揣磨。路頭盡處再經過。明明說與虛堂叟。東海兒孫日轉多

明知客自發明后。欲告歸日本。尋照知客通首座。源長老。聚頭說龍峰會里家私。袖紙求法語。老僧今年八十三。無力思索。作一偈以[尹/?/貝]行色。萬里水程以道珍衛。咸淳丁卯秋。住大唐徑山(智愚)書于不動軒

　　鳴鐘佛事

烹金煉玉。煅圣镕凡。不假鉗錘。便成大器。霜清月皎。證圓通三昧之門。云淡天低。破勞生昏迷之夢。壽同空有。永鎮化城。最初一椎。如何話會。聲鐘一下云。劫石有銷日。洪音無盡時

化城鳴鐘咸淳戊辰冬十月日。住徑山虛堂(智愚)書

　　答蓬萊宣長老書

(智愚)啟復萊堂頭無示禪師。二月初十仆至。收所惠書。且審住持緣法。增勝為尉。所言乏心腹宣勞之人。時節使然。當體古風。地藏道。諸方說禪浩浩。爭如我種田搏飯。者般說話。大有田地。風穴見破屋數間。單丁者七年。溈山吃橡斗子九載。此皆哲人事業。光明后世如此。但恐無久遠之心。今則利道交行。不可舉目也。況蓬萊海上名山。前輩行道之地。自當退步謹愿。以叢林為念。以眾人為心。自然般若之緣勝起。香風四吹。何患無宣勞者。勉旃。是請承惠紫茹。兩月不甚佳想。交運如此。靈隱已脫。選相伴而已。光老恐三月初進院。移單歸松源塔所去。庶耳根清凈。又得江湖兄弟相伴。飲茶道話足矣。寄來提唱。已一一點校。付則師封去。緣方郎母信。塔住幾時。凡后措辭遣言。子細錐劄古今。詳盡大意。下刃處較嚴。莫似諸方泥中洗土。春喧善宜調攝。至祝不盡。二月二十八日(知愚)啟復

　　示權凈侍收

出家人務。在潔清凈勤策三業。不當塵俗污居。老夫偶適之。低細教育。令其照前所戒。潔己虛心。學業周身。以了出家本志。如其不然。請出此扃

　　辭世頌

　八十五年　　佛祖不識　　掉臂便行
　太虛絕跡　

虛堂和尚語錄卷之十(終)

　　行狀

師諱智愚。四明象山陳氏子。虛堂其號也。家近邑之普明寺。相距一里許。有山。其祖欲卜壽穴。相者謂。此地高則蔭子孫富盛。低則當出異僧。祖曰。愿得僧以副吾崇佛之志。及祖葬未數年。母鄭氏嘗夢。一老僧修而臞。長挹乞飯。因而娠焉。逮生之夕。母復夢如前。年十二。父母攜師。拜祖墳。言其事。師若有所憶至十六歲。無經世意。父母見有異相。舌貫鼻端。聽其依普明寺僧師蘊出家。一日聞誦杜工部天河詩。長時任顯悔。秋至輒分明。縱被微云掩。終能永夜清。忽有警發。辭親出鄉。首依雪竇煥和尚凈慈中庵皎和尚。公務外。惟坐禪。二老撫愛。常置之左右。道過金山。掩室和尚。一見甚器重。通夕與語無倦。是時運庵師祖。謝事真之天寧。解后語話。見其氣宇不凡。未幾赴道場。攜師過霅上。薙染為不厘務侍者。凡入室。常舉古帆未掛因緣。不許下語。思之。古帆未掛話。有甚難會。其實只是一漚未發已前事。何得不教人下語。造方丈。通見解聲未絕。庵云。何不合取狗口。靜地里密密體取去。歸寮不覺躁悶。忽然會得古帆未掛話。清凈行者不入涅槃話。次日入室。卻問南泉斬貓兒如何。師云。大地載不起。庵低頭微笑。自此遍歷諸大老之門。與石帆衍叔結盟。游江淮湘漢。巡禮祖塔。坐夏荊門玉泉。因思虞察院于疏山壽塔因緣發明。孜孜參究因過廬山。大雪彌月。在東林旦過堂。夜坐無心中。會得大嶺古佛放光時節。自此凝滯泮然。其時無二月和尚主福嚴。奔走龍象。師往依之。即命典藏。有修首座飽參碩學。歸隱南岳。影不出山。未嘗容易肯可諸方。師與商略古今。反覆博約。深相契合。有北禪禮和尚。機辯峻捷。衲子少得登其門者。師一日訪之。厲聲曰。新到相看。禮云。長老不在。師云。已得真人好消息。禮出喚行者云。新到僧在那里。師指露柱云。和尚問。爾何不答。禮云。甚處來。師云。福嚴。禮云。行李在甚么處。師云。在旦過堂。禮云。我不問爾者個行李。師云。若是那個行李。北禪門下著不得。傾倒不忍舍。由是回浙到凈慈。見凈和尚。凈問云。爾還知所生父母通身紅爛。在荊棘林中么。師云。好事不在匆忙。凈隨后打一拳。師展兩手云。且緩緩。時笑翁和尚住靈隱。以虎丘舊職。命師再尸藏事。舉住杭之廣覺。力辭。忠獻史衛王秉鈞軸。嘉禾天寧別浦。以師名聞之。出世興圣。實紹定二年也。復遷報恩。開府存耕趙公。以明之顯孝。力請。開山。復遷瑞巖。二年丐退。掩關啟霞。萃成頌古代別。延福虛席侍郎黃公。堅請主之。繼遷婺之寶林。五年嬰強寇之難。歸松源塔下。東谷和尚主冷泉。欲舉立僧。恐不俯就。衲子再三禮請。師從之。開室普說。垂三轉語。罔有湊泊。寶祐戊午。育王虛席。禪衲毅然陳乞。有司節齋尚書陳公。嘉其公議。特與敷奏。是年四月領寺事。三年吳制相。信讒懷隙。辱師欲損其德。師怡然自若。始終拒抗。略無變色。圣旨宣諭釋放。作偈奉謝云。去時曉露消袢暑。歸日秋聲滿夕陽。恩渥重重何以報。望無云處祝天長。古愚余尚書典鄉郡。特以金文延之。迫于晚景。退閑明覺塔下。作終焉計。景定甲子有旨。詔住凈慈。衲子奔集。堂單無以容。半居堂外。上徹宸聽。賜絹百疋造帳米伍伯碩。楮券十萬貫。是年秋。又賜田參阡余畝。即今天錫莊是也。十月　帝崩。召師入內。對靈普說。兩宮宣賚憂渥。丁卯秋遷徑山。冬十月　朝廷降香。遣使禱雪。問師期應。師曰。今夕果至期無爽。回奏賜綾牒貳拾道。銀券等。一新僧堂浴堂行堂。區區工役中。猶勵眾無怠。師感兩朝恩遇之寵。將所賜帑帛。創小庵于望云亭之東。扁曰天澤。就筑塔為歸藏之地。師平生性不通方。與時寡合。臨事無所寬假。言才脫口。則釋然無間。以是學者。畏而仰之。二十年常舉靈云兩處不答。征問衲子。少有契其意者。己巳。十月五日。祖忌拈香罷。忽感微疾。越二日。書偈沐浴。端坐而逝。春秋八十五。夏臘五十三。嗣法十數人。語錄二帙。已行于世。門人奉全身。瘞于塔焉。咸淳十年十月十一日。新劄差

住持慶元府清涼禪寺嗣法小師　(法云)謹狀

(行狀或唐刊系。在后祿末。令本不見。故付于此)

祖翁在世。語錄二帙。刊流天下。宋咸淳五年晉之。續錄后集。已成三卷。而　本朝未刊行之。先師常為言。而未果成也。為人之后者。曷無勇為乎。仍搜遺逸。新添數紙于后錄之尾。鋟梓于龍翔。正和癸丑開爐日。拙孫(宗卓)敬書

沙彌宗哲等施財開版

虛堂和尚新添(終)