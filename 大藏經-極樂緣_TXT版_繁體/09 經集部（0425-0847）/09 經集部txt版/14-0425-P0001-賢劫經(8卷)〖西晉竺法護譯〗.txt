　　No. 425

賢劫經卷第一(亦名颰陀劫三昧晉曰賢劫定意經)

　　　　西晉月氏三藏竺法護譯


　　問三昧品第一

聞如是。一時佛在舍衛國祇樹給孤獨園。終竟三歲。始初三年。悉具衣服。所化已周。著衣執缽游維耶離。與大圣眾無數百千諸比丘俱。菩薩八十億。爾時世尊處在閑居。安然庠序從燕室興。慧王菩薩。喜王開士。精專獨處。亦尋起出奉迎如來。嚴治場地敷設眾座。彼時四輩諸比丘比丘尼清信士清信女。天龍鬼神阿須倫迦留羅真陀羅摩休勒及人非人。咸來云集。一切諸會蒙眾菩薩光明所照。皆得安和。諸會菩薩一切大圣。神智暢達逮得總持。已成三昧具足五通。目睹眾生一切心念。悉分別知所思道俗。不懷妄想。普布弘訓布施和意。自持戒忍精進一心智慧善權靡不開化。逮不退轉。頒宣道法慈愍群生。不抱嗔害。不慕利養。所演經句不冀衣食。無所著故。逮深法忍無所從生。度諸所生。皆為一切無請之友。為師子吼十方啟受。濟諸終始使度彼岸。勇猛無畏越眾魔事。消諸陰蓋無掛礙業。了本清凈不疑諸法。積功累德不可稱載。深入玄妙無極道元。意和面悅先發問訊。言談庠序除去慍色。棄捐偽諂歌頌正真。無際心行逮致圣忍。辯才不斷游無限會。強而有勢心如虛空。功勛普流行如金剛。無所不入。所至到處未曾有難。識無數劫周游所歷。所說方便。一切諸法猶如幻化野馬影響。如夢所見水中之月芭蕉泡沫。眾變無數。黎庶沒溺無所歸依。往反五處而救濟之。明達眾生所趣善惡。隨心所喜演真功勛。常懷愍傷無粗害心。積無量德莊嚴佛土。無限弘誓成就無際。諸佛境界覺意常定未曾忘歸。歸嘆十方現在諸佛。體解眾結塵積自大。志樂圣慧神通自娛。以善權業游億百千江沙佛土。十方所講皆遙聞見。明智所修悉能履之。雨法甘露潤澤一切。道意無量一切普備。其名曰慈氏菩薩。溥首菩薩。光勢音菩薩。雨音菩薩。善德百千菩薩。華嚴菩薩。自大菩薩。明焰成菩薩。暢音菩薩。奉無數億劫行菩薩。覺意雷音王菩薩。見正邪菩薩。凈紫金菩薩。其心堅重菩薩。威光王菩薩。照四千里菩薩。越所見菩薩。辯積菩薩。慧王菩薩。不虛見菩薩。颰陀和等八大正士。又有眾香手菩薩。無量真寶菩薩。智積菩薩。大凈菩薩。師子吼菩薩。音王菩薩。凈珠嚴行菩薩。師子步暢音菩薩。無量辯無畏菩薩。如是等菩薩八十億俱。于是三千大千世界。天下正主四大天王。釋梵自在天王。大梵天王。諸龍王諸鬼神王。諸阿須倫王。諸迦留羅王。諸真陀羅王。諸摩休勒王。諸揵沓和王。皆往詣佛所。各以華香供養散佛上。還坐一面或坐或住。爾時喜王菩薩睹眾會集。即從坐起更正衣服。長跪叉手白佛。愿有所問聽乃敢宣陳。佛言。恣汝所啟問。佛當事事分別宣之。喜王即問。何謂菩薩常備道心斷除非法。奉行等業消除眾結。修三品。一經行。二住立。三坐定。化諸不調從是超越。令其精進而無瑕穢。何謂菩薩成就具足。曉知眾生心性所行。言常至誠入諸佛業不論諍訟。隨其眾生音聲言辭。入誠諦慧。今現在世睹見十方一切諸佛。而無掛礙。見真妙法乃致諸佛至圣誓愿。愍念俗法。雖游世俗永無所著。修行禪定一心三昧。不從此教而有所生。從泥洹法不取滅度。不以不具諸佛至愿而中懈廢乃復現求緣覺之法。不以此乘而退轉墮落取滅度也。意修無量不可限慧。心未曾亂。入于若干諸種境界。造無限業。若有所問。以辯才慧悉為宣暢。攝取無量清凈佛土。逮得無余智慧圣達。開化眾生心無所著。不有人想頒宣經典。不住顛倒顯示滅度。不永寂滅修行得道。亦無所猗如有所好。慕于內行以棄有無。今天中天。惟見愍念。性雖不敏不敢重啟垂哀宣布。爾時喜王菩薩嘆歌此頌

　咨問殊妙月　　救世演光明
　諸菩薩所行　　漸行至成就
　入無量限眾　　諸天人樂法
　聞最得道行　　無數人發意
　信樂微妙勛　　問普名聞度
　無量稱智心　　見勝無余證
　十方散說行　　尊解脫功德
　佛勛最無倫　　大圣訓慧行
　念俗結黑冥　　速演道光耀
　疾睹三千界　　行道講如是
　相好猶眾華　　持道無量音
　三昧等須彌　　菩薩行如是
　無等倫無諂　　不我無三垢
　最寂眾所嘆　　問人中尊行
　意堅言和妙　　所說不闕漏
　圣正士燒塵　　如佛道告我
　歸命入佛道　　晝夜勤無異
　聞此順法最　　常正如道訓
　若持常定意　　神足辯智惠
　見十方諸佛　　問圣致寂然
　講慧無等倫　　曉無數定門
　所說不懈惓　　故問十方行
　不問入樂處　　不咨境界限
　妙勝大圣頂　　惟宣十方行　

佛告喜王菩薩。善哉善哉。所問甚深愍念一切。有三昧名了諸法本。菩薩若行此三昧定。得是功勛。輒逮此行威神巍巍。具足成就二千一百諸度無極事。致八萬四千諸三昧門八萬四千諸總持門。體解眾生遍入諸行。疾逮無上正真之道成最正覺。佛言喜王。何謂了諸法本三昧。若有菩薩行六堅法。身口心慈言行相應。不違三乘不失要誓。知三乘行。如所造業開示人民。言亦如是。身清行凈口言柔和猶如甘露。心念解明猶如日光。常行愍哀恒懷慈心。無有害意不舍大悲。無戀一切不慕貪淫。身行清明志樂法宜。不失篤信尚至誠。不廢己愿及一切。分別寂滅不永寂滅。度脫眾生隨其本行。曉了罪福不亂世俗。未曾貪身不務馳騁。愍眾苦惱欲度脫之。勸眾施安不造危殆。化諸自大自大消伏。懈者使勤轉進道教。修法藏無上慧。不立想人。心無弊礙。不計所有拔諸根本。斷除家業志定無為。剖判諸想無所悕望。不舍正受常求智慧。離俗言談志惟逮住。講度世業無俗計念。意不忽忘消除蔭蔽。常思經法心不慌。入所應宜。不失節立所行法。曉知世無所犯負。具諸業以六度行。棄無信多懷誠信。篤佛道常念佛法。勤悔過樂助功德。施眾生因勸諸佛轉法輪。應嗟嘆圣不諛諂。積功累德常精進。心不懈廢習勤修。遵行道業菩薩法。好布施眾念憐傷。常抱弘意。求止業不缺止度順如教。身口心凈無沾污。如是至誠。所依言教奉不違廢。不住欲界不猗色界。寂無色界。從其所行可怙果報而信樂之。堅住大乘而不退轉入愚冥處。若在慳吝心不習此等心供養。教化眾生令無諛諂。不欺諸佛不抱害心向眾菩薩。不亂圣業虛妄之言。見諸精進若懈怠者而無二心。不嫉他供具足弘誓。棄捐憍慢嗔恚之想愚顛邪行以消無明。常省己身不訟彼短。慚愧自責不如佛法。枝身行道又知止足。棄舍親族。厭于衰耗不務利養。若有所得以分與人。戒無所犯不習眾人睡眠之尤。這被粗言常能含忍。恒慎口言常立道化。嘆詠精進常悅和心。與諸解脫親近相習。勤數咨問修學閑居。不舍獨燕常行節限。功勛之德樂習空義。不慕有為不猗陰身。不樂諸種不受衰入。不志財利不住境界。去于顛倒心行堅強。修圣賢行觀明心本。得眾枯地休息眾行。施無悕望。戒無所念。忍無所想。精進不失。禪無所生。智慧無導。奉正真法諸度無極入平等住。不稱己德不毀他功。不依生死不得泥洹。是為解脫。消雪情愛建立真諦。面常和悅舍其慍色而先問訊。恭敬長幼中年之士。心常咨贊。懷仁恩宜無所嬈害。不在言說。常嘆寂然惔怕之行。所在和同合眾別離。等心怨友無憎愛矣。求于總持哀愍眾生如父如母如身如子如師和上尊長無異。奉佛菩薩充滿順風。供事如來好樂嚴凈。不挾怯弱敬重三寶。所在游居無所蓄積。度衣限食不貪身命。性常清凈恒行乞食。不舍止足棄于眾會。不慕家業不樂舍居。不在校飾無有虛偽。言辭可愛聞莫不歡。勸助眾人使發道意。無惑所行行入順教。數數咨嘆諸佛至真。心習道法敬重圣眾。尊順慧明習從智達。護眾禪思開化精進。常宣道德恒遵行法。信功德本開化眾生。好樂篤信講導眾苦。威儀清凈常立弘仁。而有慚愧畏難羞恥。棄捐惡人不賢之黨。習究竟業。志行脫門。求賢圣行。奉四意止。習平等斷。興發諸根。遵修諸力。觀察覺意。不舍道行。度于寂滅。昭耀所觀心無望想。欣樂法典不犯精舍。無所羞無所慚。不顛倒無欲想。慕菩薩行。佛道曠然而無邊際。患厭邪行。消滅往古無數劫時所習邪業。修身自凈而無沾污。志寂行律尊承重教。而無瑕疵。所行隨時捐棄非時。曉了從宜往來周旋。孝順二親。又知節限衣食供具。暢達神通鮮明定意。不毀正行度脫眾生。奉受如來所宣經典。將護隨順凈眾瑕穢。導諸佛子施眾菩薩諸佛游居。修眾明智從仁和行。樂奉正真。勸化一切使志好導。多樂道義睹護三世。惟好凈業國土報應嚴凈之元。常樂痂痏如敬二親。以逮總持用為游觀。得致三昧則是浴池。清白之法為所生母。以得堅住一切無為。專心定意。雖有所度為無所度。無縛無脫無相不相。所遵導化亦無眾好。建立佛土以得總持。[邱-丘+半]伴諸覺所說清明。度魔境界戰斗勇猛。殺害眾塵刈除不善。志愿凈光魔不能壞。所宣道慧而無窮盡。世莫能稱。外眾邪業所不能知。過聲聞法緣覺之等。所可歸仰立一切智。解眾生趣所導真諦。好喜樂法。欲開眾生。樂眾垢者令慕無為。以導法船度于彼岸。載筏相濟。愍傷諸天頒宣一法。所立之處無所侵欺。欲布施凈其心化悅解諸好戲使務道徑。若欲博聞。恭敬謙順不為放恣。得三昧定志行高妙超須彌山。樂于五根觀察眾無。心好精進游不退轉。是則名曰無從生忍。新學菩薩所當奉行。眾正士等執持慧憧務求尊圣。以勇力士了無吾我住一切智。普解眾生所當度脫。諸天所咨嗟。龍神所奉仰。人民所承事。疾得造立若干品業。諸不學者咸共歸命。諸菩薩等僉共贊嘆。一切法主悉共宣暢。諸根寂定以為城郭。善權方便導利一切。逮得精思決眾狐疑。斷諸猶豫去于塵勞。過度濟脫無數眾生。若有病者為設眾藥。療治諸病消除瘡痛。常好思惟通大精進造建無畏。欲師子吼。入分別辯敷演義理。神足變化樂聞眾法。凈其道眼照至泥洹。棄眾惡趣度于欲界色界無色界。建諸佛土。興發如是。如幻三昧坐師子床。具足成就至阿惟顏。未曾忘失眾德之本。化悅懈廢拔諸欲僻。建立勤修念濟懶墮。將導眾生等化三乘。棄捐居業一切所有。具一切智。得無量門御第一義。其于法律解通空行。則斷諍訟。好信佛道無上誓愿。雖在眾念不懷邪想。等見三世不墮邪觀。善權方便普入一切。興顯大道不輕得度。樂于法師猶如犢子不厭其母。雖從法師不貪利養。觀察說法不慢眾會。不斷法施所問仁和。敬三寶本決眾疑網。奉行殷勤而不休廢。終不違失圣明之業。依攝脫門和悅調定。消化塵垢心無所著。思當所念興隆三事諸菩薩業。以此三事顯示眾會甘美道味。若欲變化頒宣道業音如雷鳴。訓誘生死十二緣起。開通止門向泥洹門。愍入弘路其身安隱心永無患。眾圣所愛未曾違失。堅固平等如來功勛無能回轉。習恩德本消滅無福。示眾善元學于圣慧。恃怙畢竟鮮明之業。所行相好不自侵欺。遵修佛道顯耀慧品。講說佛土咨問答報。所難無際生清白法。不厭佛道不棄少智。與難學俱愛敬和同。趣勇猛寶心存在行。欲有所說將護都講好喜若干。一切報應以示眾生使無所犯曉了諸法行善方便。心念吉祥所見審諦。常自省己可悅他人。裂壞羅網消去無明。離于諸行。蠲除諸識。刈于名色。寂滅六入。斷去眾受。截于痛癢。消化恩愛。而舍所受。盡于所有。拔害所生度老病死。永散苦惱無有眾難。已離苦罪心無所著。所行究暢長濟三厄。所觀無穢宣布法典。獨步男子洗浴眾垢消去貪身。聞法執持攝御諸法。學道不惓入眾德元未曾回旋。積不可計功勛真義。懷來佛道光顯法目。咨嗟圣眾降伏外學。嘆詠法訓行菩薩業。不戲樂用消化日利。使遠罪福學行猶日。恭敬國王開導眾圣。積清白因致不死果。所行威儀識其宿命。所生之處常念不忘。患厭愚法好諸如來。功德真正而建立之。無量道勛所執法教歸一切智。若以頒宣致安住典書寫經文。皆棄恐畏不墮邊際。堅住不動有所講說。一切世間咸共諷誦。過去諸佛悉說是法。常得親近。現在諸佛當來諸佛。所愿具足無上功祚。入于一切眾生所行。耀聲聞乘現緣覺乘。奉持佛法。而不忘失一切行門。則生佛乎。宣暢真正速成正慧。咨問佛德覆護三世。開化寂然危害之難。逮權方便分別地種。入于水種火種三昧建立風種。又以空種至脫道門。凈空種慧導利三界。不含眾患消除諸結令無有余。棄捐諸著沒眾陰蓋令心憺怕。曉修身行游居永安。亦了他人所行存沒所立之處。若演文字不猗言辭。棄捐吾我。心已離此諸所依欲。雖在其中察如臭犬。入于微妙稍稍開寤懈廢眾勞。越度諸流不壞他黨。善進道法而無所著。恭恪善師。舍于睡眠過諸礙岸。斷狐疑散貪淫舍懈惓。將護吾我光導眾生。不立在命不貪求法。所語不多言辭清和。常諦思惟宣當速行。仁明道業不用生心。喜樂閑居行于眾中。不懷怯弱不求他短。自惟身行常奉佛道。應遵平等。不久游居在一土地。釋諸所貪所在皇平。滅身眾冥心不羸劣。所修方便將養意念。亦無所思。不以識著求于解脫。心常專惟興發梵行。等遵慈心。悲哀布恩。常以行喜。和顏悅色以法樂之。依蒙觀護救眾墮害。常以戒禁因濟于人。入三昧定。以是智慧暢入諸法。曉了文字思惟究暢。解諸結縛令不恐畏。入諸音聲獲致利義。恒好敷演道法所施。樂佛法眾不厭燕處。志存于道無有上下。不缺諸法顯揚隨順不欺眾生。志樂堅強以為具足。夙夜精進而不休懈。是則名曰了諸法本三昧正定。菩薩行是遍入一切眾生境界。奉一切智。佛爾時說是頌曰

　行清凈　　大圣道　　心信樂
　無惑業　　自覺意　　辯才要
　是三昧　　安住施　　降諸魔
　除諸垢　　斷因緣　　生死欲
　智名稱　　富德勛　　護三界
　度無極　　增慧圣　　道方便
　賢明種　　消恩情　　度眾患
　佛所嘆　　是三昧　　安住施
　入微妙　　本際門　　以覺了
　無嗔恨　　斷苦惱　　入永安
　是三昧　　諸佛行　　心中解
　覺意華　　受圣文　　攝善權
　諸安住　　覺念鬘　　說是勝
　三昧定　　覺意華　　脫照門
　猶月盛　　耀眾星　　道所照
　遍三界　　是法超　　嘆喻月
　三達療　　令清凈　　在閑居
　靜樹下　　棄利養　　乃諛諂
　積行求　　是三昧　　捐他非
　不蔽善　　不以利　　嘆身德
　被三衣　　常乞食　　親求是
　行三昧　　純行禁　　習賢圣
　問明智　　常獨嘆　　以咨講
　奉行要　　疾逮是　　三昧定
　眾生等　　勞諸味　　遠眾會
　樂寂然　　常求是　　妙三昧
　勿諛諂　　慕斯藏　　依慚愧
　食解味　　禪床臥　　居觀寂
　樂無我　　常歡悅　　講明哲
　意永安　　忍他罵　　猶空響
　在真業　　心不怨　　欲逮得
　是三昧　　當信知　　罪福報
　勿習倒　　惡趣業　　常修空
　賢圣元　　夙夜勤　　精進力
　逮三昧　　至慧門　　俱舍斯
　無益路　　志平等　　道真實
　立無生　　睹法義　　行是者
　佛哀念　

　　行品第二

佛言。是喜王菩薩。以逮得是了諸法本三昧。解一切法無有顛倒。諸法無動不可傾故。所行志慕救脫五趣。降化眾魔自然為伏。為天下人。眾生愛敬智者欽仰。求暢諸法及與非法。其德明慧。猶月盛滿眾星中明。在生死久眾生所知。勸化一切。志性清凈。舍諸所受。則為三千大千世界之所救護。成致道地。分別無我覺無所歸。見三難界而化導之為眾生護。逮得恭恪不以自大。越諸陰蓋。曉了諸佛其所頒宣。演說滅度應時之宜。以復逮致三十二相。有利無利若苦若樂。有名無名嘆毀之事。以解是世所有八法悉無所著。救諸眾生慰以甘露。顯示滅度開悟一切。去其惱熱斷斯掛礙。未曾猗著迷惑六根。入十六文字總持之門識其所至。能頒宣斯便逮總持。何謂十六。一曰無。二曰度。三曰行。四曰不。五曰持。六曰礙。七曰作。八曰堅。九曰勢。十曰生。十一曰攝。十二曰盡。十三曰蓋。十四曰已。十五曰住。十六曰燒。是十六事文字之教。若解行是十六文字之教。逮得無量總持門地。解一切法而得自在。擇求一切眾生慧意。消眾塵勞悉宣佛道。受大勢力暢達真法。度脫黎庶開化導利。其音和雅猶如哀鸞。逮得普住平等之地。為師子吼致妙巍巍。忍度無極具足大哀。越魔境界。備通哀音至真之聲。去自大得忍辱。了深奧義禪定無非。所至到處宣無上法。攝取一切眾要經典力勢難及。分別一切諸法道門。知眾生行之所歸趣。識念無數所更歷劫。常持諸法滅一切病。凈除結網逮斷狐疑。速成正覺咨嗟光顯。普入一切諸法圣慧。能以方便擿去惱熱。講說諸法己身奉行。服甘露食裂眾猶豫。舍所居土顯無蓋哀以覆眾生。念于宿命所更生處。志泥洹德曉眾愚騃。諸行所趣獲至尊慧。攝一切想建立諸住。不失道地超若干變。達諸言聲而卻一切。結解所在周滿佛土。遠離五陰而不自大。疾了言辭。用是之故便降伏魔。棄諸外學見不可計。十方國土現在諸佛。聞所說法受持不忘。如其所愿得是三昧而自娛樂。若有菩薩得是三昧。則當謂之逮一切智。所以者何。以致此定。發意之頃。一生補處成最正覺。從一本起二。二至三。三至四。從其發意輒得佛道。所以者何。又斯定者則一切智。爾時世尊。說此頌曰

　無量無訓漏　　而無有等倫
　所出無所歸　　以脫諸所趣
　降化無所著　　殊勝興無限
　執持斯景摸　　十方之妙行
　棄諍以娛樂　　心患眾垢塵
　人中上喜真　　言辭甚流利
　勝遵無著勛　　捐舍所生冥
　總持是法曰　　建立在十方
　曉了過解說　　勸樂度彼岸
　天人所重敬　　所施濟第一
　諸行度無極　　勇猛而宣德
　所修奉章句　　至于十力種
　捐雜難往來　　乃能致本無
　隨心之所好　　而開化眾人
　得行游正路　　所宿止無垢
　以斯施眼明　　所行游無行
　意強多愍愛　　視人如赤子
　人尊諸所至　　勸教眾邪業
　永無所破壞　　而眾中暢吼
　于是造立行　　無有眾等倫
　得護于十方　　及他諸不逮
　勸樂人無底　　長永修閑定
　仁舍其家業　　興法如甘露
　奉持是經典　　歸于最勝德
　積累多功勛　　訓講無數人
　勸悅眾愚等　　終不久戲逸
　諦解于六趣　　寂勝而覺善
　好和安眾人　　在此功德行
　得殊特名勛　　如月游無塵
　度脫天人眾　　居前無所畏
　名稱普流勝　　施殊妙甘露
　游此所當行　　疾致得佛道
　立于所應住　　在十方佛所
　頒宣所當說　　以化諸天人
　所講甚微妙　　亦宣至真行
　奉修是行業　　常樂甘露法
　以降伏魔力　　仁和安立之
　超度眾苦趣　　歸至佛正路
　所到極善處　　棄捐周旋徑
　行勇猛方便　　成就執持德　

佛言。若有菩薩學斯定意。十方諸佛皆擁護之。以慧照心使得開明。不為陰蓋所見覆蔽。逮得神通所睹無極。諸菩薩眾悉共將養。使得成就一生補處。眾聲聞黨普來嗟嘆。欲使早成十方蒙度。上第七天梵具足王。典諸梵天身自遙護。遣諸天眾悉來將順。忉利天上天帝釋王。宿命有德。識其至心學斯定者。遣諸天人悉下宿衛使行安隱無妄犯者。其四天王身自臨之。亦遣官屬護于法師。四千里外令無伺求得其便者。令其正法安徐講誦開化一切生死五趣。四輩宗之供養無厭聽受無惓。為人說經得同學意靡不坦然。各得其所無怨望者。雖懷嫉心欲有所亂。不能辦之。又是菩薩常自忍辱心懷仁和。若向嗔者不念其惡。若有逆人欲來危害。不與共諍。惟避舍去不與相見。既路相見如不相睹。慈念十方皆降歸佛。勿有惡心誹謗法師。念法無惡。惟愍其人用懷毒心墮于惡趣三涂之難。傷之愚惑橫生毒害還自危身。猶如樹木風起相揩忽然火生還自燒形。毒蛇含毒日日增多還自害身。鐵生眾垢自葬其形。愚闇閉塞心不開解。不念菩薩法師之恩。反生害心逆其師父。欲危滅之貪妒懷嫉。一時自可放心自大。不顧大難甚憐傷。諸天鬼神虛空天神。阿須倫迦留羅真陀羅摩休勒。悉往作禮稽首歸命。欲見無厭數數奉迎。聽受經典問義受解。思惟奉行曾無懈惓。諸神愛敬奉事供養。尊重道德如孝子與父母別。積年彌久饑虛無已。諸天神明人與非人。愛重至德無窮竟已。皆是菩薩精進至心。學是三昧慈愍所致。故有是德

佛告喜王菩薩。若有菩薩積功累德。開化無數百千眾生。歡悅踴躍。這等無異。不以戲笑。因斯逮得殊特功勛。名德遠著十方咨嗟。行如須彌安然不動。明如日月普曜天下。德重如地主生萬物。道尊位高生諸道品。六度無極。菩薩法藏心如虛空而無所著。獨步三界無所掛礙。猶如飛鳥飛行虛空無有足跡。猶如蓮華不著塵水。十方諸佛悉令菩薩行斯定意。今佛故宣。汝等精進勿得疑惑。若有比丘比丘尼優婆塞優婆夷。及諸凡庶九十六術六十二見。蜎[蟲*非]蠕動蚑行喘息。人與非人。學是三昧若聞歡喜各得如愿。然后會當逮是三昧。于是頌曰

　常光顯　　佛正法　　信根樂
　第一慧　　行如犀　　無吾我
　持是寂　　妙三昧　　得自在
　覺忍辱　　覆三世　　猶如蓋
　化建立　　無數人　　習是慧
　猶如海　　消吾我　　塵勞厄
　說佛道　　諸滅度　　以斷穢
　化三世　　疾修行　　是寂然
　識身命　　及他人　　志存念
　諸佛道　　立存念　　一切業
　及逮是　　妙三昧　　多開導
　御本際　　常講安　　滅苦惱
　化布施　　甘露味　　奉行斯
　佛種性　　好至明　　顯耀辭
　稱流布　　普功祚　　在眾中
　甚巍巍　　如月滿　　秋盛明
　諸眷屬　　財名德　　在生死
　佛所知　　其辯才　　猶水王
　習三昧　　逮斯功　　法自然
　無無我　　不久達　　敷演義
　如是周　　三千世　　真諦行
　是三昧　　思惟計　　三千世
　眾生滿　　如江沙　　若學歸
　甘露道　　所獲慧　　過于此
　毒不行　　及刀火　　無蟲蛇
　無杖畏　　王羅剎　　不能害
　以和心　　精修是　　不失財
　不亡家　　無病憂　　無罪患
　若持是　　四句法　　目不盲
　不重聽　　六十二　　億佛勸
　設有學　　思惟是　　若常奉
　斯總持　　精進行　　是三昧
　若有欲　　速成道　　樂第一
　功德田　　當學是　　經典本
　一切致　　寂然無　

　　四事品第三

菩薩有四事。疾逮斯定。何謂四。一曰布施。不懷望想福施一切。二曰持戒。不犯諸禁以志大道。三曰常抱慈心。怨憎親友無有二心。四曰察于三界眾生之類悉我親族未曾外之。是為四。菩薩復有四事。疾逮斯定。何謂為四。一曰常行大慈加于眾生。二曰常行大悲。見于三涂眾生苦惱。為之雨淚欲拔濟之。三曰睹眾迷惑展轉五趣不能自免。顯示正路志德自出。四曰察眾三流往反終始曾無斷絕身苦心惱。故愍念之為宣罪福生死之本無為之根。是為四。菩薩復有四事。得斯定意。何謂為四。一曰觀眾邪迷六十二見。猶豫沉吟墮于羅網如鳥自投。貪小小利不覺自害。二曰九十六種迷惑之徑自造癡冥。猶如蜚蛾自投燈火。已溺三涂五趣周旋輪轉無際不能脫身。惟有諸佛眾大菩薩。乃能濟之。三曰外眾蓋業符咒害人。菩薩愍之。如狂溺水然后乃悔當何所及。四曰如射獵師彈射眾鳥。羅網捕魚積其罪蓋。無數億載墮三惡趣。舍身之安而往救之。為宣罪福生死之患。示無為業。或復顯之無上正真各使得安。是為四。菩薩復有四事。疾逮斯定。何謂為四。一曰作佛形像坐蓮華上。若摸畫壁繒?布上。使端政好。令眾歡喜由得道福。二曰取是經卷書著竹帛若長妙素。令其文字上下齊正。三曰諷誦是經晝夜精進。不舍經文使其通利。無一躓礙聽者得解。四曰持是三昧諸佛本末一一分別為人暢義。善開菩薩無上正真。使一切眾咸共咨受。不生疑心各得開達。是為四。佛于是頌曰

　聞是經　　樂至德　　若有人
　求此道　　善哉學　　斯四句
　故獲致　　十力種　　八十億
　人中王　　諸六十　　垓安住
　常咸護　　斯學人　　能諷誦
　是三昧　　若聞是　　獲善利
　已得聽　　能信樂　　是等成
　不疑道　　等皆見　　生死無
　行佛道　　得聞是　　樂功勛
　不懈怠　　一切智　　如觀掌
　書寫持　　是經典　　識念住
　百千劫　　辯才英　　得至佛
　彼說斯　　最定意　　王子月
　詳得聞　　棄國土　　作沙門
　晝夜勤　　聽受法　　最后世
　命向終　　便往生　　他佛國
　若江沙　　復過是　　諸天咸
　供養佛　　從其所　　聞三昧
　三劫中　　成佛道　　有佛名
　無厭寶　　定光佛　　所開化
　彼聞是　　得德果　　是故聞
　勿懈怠　　為十方　　常所救
　今我屬　　殷勤累　　仁賢者
　言柔和　　是增法　　道珍藏　

　　法師品第四

佛語喜王菩薩。乃往過去無央數劫不可稱計。爾時有佛。號辯嚴凈雷音吼如來至真等正覺。彼佛世時有一法師。名無量德辯幢英變音。曾聞如來說是三昧定。學是三昧而分別說用化眾生。齊無數億百千諸天人民。以度一切。有王太子名凈福報眾音。聞是三昧心中欣然。則百千賈妙好衣以覆法師。口發是言。普使三界厄一切眾生皆悉興立得是三昧。以是德本。見八十億江沙諸佛。造立眾行奉平等法。在諸佛所聞是三昧。皆以頒宣。悉能堪任奉是定意。所生之處常識宿命。在于無量德凈佛剎。成最正覺。凈福報眾音王太子者。則今現在西方阿彌陀佛是也。其法師教化度脫眾生者。則大月如來是也。其王太子。供養自歸無量。德辯幢英變音法師。乃能終竟至七萬劫消眾罪蓋。用聞說是三昧定故。為其太子除眾僧儐。雪諸掛礙敷演道品。在在所生逮無量門總持之行。發意一時彈指之頃不離佛法。佛言。時復有佛。號曰面悅離垢月首藏威如來至真等正覺。出現在世講是三昧。有長者子名曜凈廣心。聞說斯法以家之信不貪居業出為沙門。舍七萬婇女。寶多若斯有四寶藏及眾珍琦。若布積地。各遍三十萬有千八百游觀之處。未曾舉足妄蹈于地。不用系心棄國捐王行作沙門。已作沙門萬六千歲。一心經行常修精進未曾廢息。初不生心念為懈怠也。除其左右飯食澡手洗口。未嘗睡眠恒自覺悟。亦不極坐竟萬六千歲。即時悉受佛所說法。諷誦通利音響和雅逮得總持。名普入諸聲。皆令稽首為佛作禮。六十六垓諸天之眾。從其咨受為之給使。身心精進隨時之安。不失所養奉事如來。今現南方得成正覺。名一切德嚴。世界曰德凈。于彼土地成最正覺。爾時世尊。說此頌曰

　我憶宿命時　　無數江沙劫
　佛號辯嚴凈　　雷音吼如來
　有比丘持法　　時在師子座
　講說是三昧　　王太子聞之
　好究竟衣被　　以供養法師
　普見諸佛尊　　得佛阿彌陀
　其前世有罪　　往宿之所犯
　聞說斯慧味　　皆盡無有余
　有佛離垢月　　說是三昧定
　長者子聞之　　敬尊便出家
　于萬六千歲　　奉進是三昧
　未曾有睡眠　　亦不住懈怠
　逮斯尊圣道　　用聽受聞故
　不復還樂家　　亦不慕恩愛
　見不可計佛　　皆從講咨受
　悉入諸道業　　疾逮成佛道
　諸愿盡具足　　其名悅人意
　逮時得佛道　　誰不勤是業
　于將來之世　　聞是慧印已
　財業亦無安　　出家無所貪
　罵詈若撾打　　誹謗來加之
　各各聞知法　　宣布佛所說
　遭厄百千惱　　能忍淫欲難
　觀察塵勞患　　自說成佛道
　夢中見于佛　　自喜我正覺
　而樂斯及法　　我不疑佛道
　倚求音響利　　以聞斯經典
　自曉喻其心　　不久成佛道
　聽是經要理　　聞若干事業
　無復有掛礙　　所止如虛空
　于是以出家　　得無數利養
　以用親族穢　　生心相誹謗
　分厄除患業　　依聞而存意
　反輕易他人　　我以成佛道
　得逮見成光　　供養大圣主
　行步自驚喜　　謂己得佛道
　其有諛諂者　　離道甚玄遠
　數數懷愁憂　　因輕他人故
　若有聞此經　　則知得佛道
　不久成正覺　　得見阿彌陀
　依猗顛倒者　　亦去道迥遠
　若有不順本　　佛不授彼決
　觀斯長者子　　施與財寶藏
　然后行出家　　家家而行乞
　從定光如來　　曾聞如斯義
　如是像三昧　　精勤敬奉行　

佛言。菩薩行道。以大慈悲護于十方。及化他人諸不逮者。以六度無極四等四恩六通善權。化眾生類。所度無底使長安隱。各舍家業興隆道法。為雨甘露宣傳經典。猶如良醫以藥療眾風寒熱病三合之病悉為消除。心有四病。一曰貪淫。二曰嗔恚。三曰癡冥。四曰吾我。以慧正義刈斯四病悉消無余。致十種力四無所畏。譬如日出眾冥消滅不知所去。以善權慧振大圣耀照于三界。五陰六衰十二牽連。自然為消不知所趣。猶月在冥消夜眾闇自然為明。菩薩如是。以道慧明處生死界。三垢之穢心無所著。開化終始無窮之患。逮得三昧無所從生。度脫一切。猶若大海出諸珍琦殊異之寶。其入采者靡不充備各得盈滿。菩薩如是。入大乘海擇取開士玄妙之法。嚴治道場三脫之門。周旋三世救濟危厄。猶轉輪王典主四域天下戴仰。菩薩如是。周流一切生老病死。具四等心化此四病永使無余。終始朽亡忽然沒盡不知所處。譬如船師度人往反而無窮極。以菩薩藏總持之篋。敷演深要道法之真。游無數劫不以為勞。猶如二親生養其子至令長大成就為人。菩薩如是。以法權智行大慈悲。勸化愚冥使發道心。五戒十善四等四恩。六度無極。行權方便普至十方。具足十住一生補處。無上正真成最正覺。度脫一切溺在生死。使心坦然反流達源。猶如種樹漸生根芽莖節枝葉華實結茂。菩薩如是。從初發心便得喜意。身意休息無有五陰三涂之患八難之苦備悉六度。施戒忍進禪思智慧。無所從生永無所猗悉無眾計。不復睹我人身壽命有無之元。在所而現多所救濟。生老病死經存在世。六事法住善權隨時導利眾生。不使迷惑為愚癡冥罪蓋所覆。凈如虛空不畏眾難。殊勝之慧不死之藥。以療一切往來之厄。猶如長者生子眾多。各為興起十重高閣。使諸太子游戲閣上作眾伎樂以娛上下諸游觀者。世尊如是。以無蓋慈無極大哀。行權方便化導三界眾生之類。開示階路。十住本末從初發心。見者喜悅莫不發意。從一住起行菩薩道。布施救窮。三界之匱貧于道者。施以七財。以一切智正真之戒。堅住菩薩無極之慧。不中取證。學仁和意篤信三寶入無極慈。立無盡哀具四等心。四等已具成就五通。五通已成備悉六度。六度已達得柔順忍。已逮斯忍名曰第二。第三響忍。解一切響本悉空寂。三界之音皆虛無實無一真諦。以了是義。因斯漸入無所從生法忍。悉暢三界皆無根本五趣無元。了斯慧者。乃逮無所從生法忍。入諸所生心無所生。猶如虛空無憎無愛。因便受決。已得受決致現在定見十方佛。猶如明人其目清徹。虛空無云夜觀星宿。東西南北仰瞻虛空。星宿無限悉知其處。菩薩如是。得現在定睹于十方一切諸佛。悉知處所名號教訓。菩薩弟子眷屬多少。說法所度悉知其數。從三昧起為人說法行眾空慧。其聞所說。皆發無上正真道意。從是積行正領國土。教訓眾生見其根本。應病與藥令得服行。上中下心而開化之各令得所。猶如圣王有子眾多隨才敘用。或為太子。后立國主典四天下。或為大臣。侍其左右以自衛身。或為使者宣帝王命。菩薩如是教化一切。隨上中下而開導之。或顯菩薩無上正真。解本際一定之慧。有佛無佛相住如故。心不入深不了是教。或示緣覺誘進前之。至無窮慧乃達圣明。本無二故。猶水眾流會歸于海合為一味。見畏生死三界之患。地獄餓鬼畜生之厄。畏苦厭身而求聲聞。故為宣示生死之難輪轉無際。展轉五趣而無竟已。咨嗟贊嘆泥洹之快。不生不老不病不死。不饑不渴不寒不熱。無怨無結。不開不閉無憂無喜。無尊無卑不連不斷。無往無反無合無散。長離眾難與道通同。因詠難易苦安之路。使學無為稍稍牽前乃至大道。猶如四瀆入海一味無若干別。三乘如是至竟窮達會致一至。無上正真無際本凈。逮至十住名曰勇伏。所以名曰勇伏者何。猶如猛將大軍之師。將諸兵眾降伏嚴敵靡不折伏。菩薩如是逮勇伏定。周旋三界有無之上。以道昭心莫不通徹。各自歸之咸發道心。坐佛樹下降伏眾魔度脫十方。佛爾時頌曰

　菩薩行大慈　　常自調其心
　并化他眾生　　所開度常安
　醫療風寒熱　　菩薩消三毒
　日出眾冥盡　　導化消牽連
　長者十重閣　　十住轉進然
　如樹漸長茂　　初發成道如
　愚出為沙門　　心存親里眷
　利物負重擔　　心樂在家中
　不以聞凈法　　不出家無戒
　成就至佛道　　是學無放逸
　末世若學此　　得聞斯經典
　以供養利故　　求名行誹謗
　在前稽首禮　　嘆言甚善哉
　與其別去后　　便當說其惡
　佯愁而雨淚　　自歸念其身
　因在眾會中　　傳說其惡行
　不欲敬奉師　　不順長圣命
　己身求其勝　　亂寂常謂凈
　欲毀他功德　　自嘆勛無限
　知尊而懷嫉　　妒他得供養
　華香及衣被　　伎樂幢幡蓋
　供養佛舍利　　自謂已見佛
　若聞斯經典　　乃為真供養
　捐舍一切樂　　常學是要行
　用為奉己身　　能舍斯陰蓋
　當恭敬于經　　猶如須菩提
　棄忽貪愛命　　常習在閑居
　勤修是道經　　壽在世且盡
　今告于喜王　　聞斯所行業
　自知伏其意　　既信奉順行
　常誹謗于佛　　是言真不真
　在于四部眾　　還自謂真諦
　其貪利養業　　不樂佛正道
　是等謂見敬　　去解脫甚遠
　其吾大神足　　于是現大勢
　皆以護禁法　　奉行故得道
　總持尊戒法　　行如愚不及
　悉舍于貪利　　習寂在閑居
　今佛建立斯　　佛所說不虛
　后將來末世　　是經在其所
　值光明無量　　復見無怒覺
　六十二億佛　　眾會咸共見
　佛悉囑累是　　然后護是法
　以是經見印　　然后共將護
　時雨細微華　　三千世天人
　悉咸咨嗟之　　用聞斯法故　

爾時喜王菩薩三萬人俱。聞佛所說目為淚出。恭恪悚栗衣毛為豎。偏出右臂從坐而起。叉手同音白佛。我等世尊。將來末俗五濁惡世不輕法師。若有不敬欲壞普明一切智者。臨法欲盡少于學識明不能多。清白政法垂欲盡時。畏法無常。法欲亂時沒其身壽。護是如來一切智典。使永弘安獨處專學。一心如犀。當受將護如是像經。如來至道若干品藏。其有學智諸辯才印。曉了無量眾德之本。當勸化之法印印之。總持種性降魔官屬。解一切智所行功勛。受持是典書著竹帛。若在地獄為一切眾。皆忍苦患不以為厭。用是三昧故周旋三界五趣之難不以為惓。行四等心。慈悲喜護四恩惠施。仁愛利人。等利救濟十方愚冥之輩。皆發道意。地獄休息。餓鬼飽滿。畜生得脫生天人間。天人心開樂于道法。五趣心解信敬三寶不貪世榮。觀察三界猶如幻化影響野馬芭蕉見夢水泡水沫。暢一切法悉知無真。皆發道意。欲度十方危厄之難。于是喜王菩薩心中悲喜即說頌曰

　我以知是業　　從意好道義
　不輕如是明　　咨嗟于世護
　捐棄其身命　　求是佛至道
　于后恐懼世　　持是三昧定
　若無央數劫　　在于地獄中
　樂持是三昧　　常當忍是苦
　請一切眾生　　說法無所冀
　布施眾財物　　行愍諸群生
　假使身命肉　　骨髓血脈斷
　終不行懈怠　　后世所生處
　習在空閑居　　棄一切所有
　慈遍眾生類　　疾者給醫藥
　不曾學此業　　如返邪之行
　當修是真言　　從斯經中教
　常奉無放逸　　隨佛之所誨
　眾生故忍之　　我等之伴類
　獨處若眾中　　所宿無所畏
　不貪求利養　　頒宣尊佛道　

佛說是經時。七十江河沙等眾生。從不可計諸佛國來者。聞是經典皆得不退轉。當成無上正真之道。時萬菩薩皆悉逮得是三昧定。其自要誓當來末世奉事法師以供養之。三十垓諸天人咸已逮立不退轉地。當成正覺。六十垓諸天人得法眼凈。十八億人及是四輩。諸法眼生。三涂之惡皆已滅盡。佛演光明照于十方。各江河沙等諸佛世界。遍無擇獄上至極界。三十三天一切眾生。皆得安隱無復眾患。從其光明各自然化生無量寶凈億垓百千蓮花。一一蓮華皆如來坐。其眷屬眾諸來坐會。亦復如是等無有異。是諸佛邊各有喜王菩薩。長跪叉手。勸諸如來使說是三昧定。是一切佛化無央數不可計會眾生無底。悉令眾人了無邊際。無所掛礙至平等覺

　　法供養品第五

爾時佛告喜王菩薩。勿以衣食之施奉事如來用為第一也。欲供養佛。當以法供養而奉事之。所以者何。乃往過去無央數劫不可稱載。有佛號金龍決光。其壽不可限量。國名無量凈。眾會不可稱計。有法師名無限量寶音。行在末世最后窮俗學是三昧。其余一切諸比丘眾皆共擯之。時彼法師不懷怯弱不貪身命。故復勤精講斯三昧。入于山中服眾果實。時四天王天上諸天人。上至二十四阿迦尼吒天人。皆來聽經。時無數眾咸共念之。心悉戀恨愁思欲見之。欲服聲名聞其法音。時世有王名使眾無憂悅音。為轉輪圣王。往詣其所聽是三昧。已得聞之歡悅法師。王白比丘。恣意宣傳勿懷恐畏。吾自遣人共相宿衛。遣三萬人在于左右。今與仁此勿以畏難。吾當護衛。是佛所說甚難得聞。時轉輪王。遣其千子勇猛杰異一人當千而衛護之。三萬眾人皆以甘膳而供養之。一切施安從其所便。常以和心無傷害意。而授所當一切所足。其彼法師建立威神已之力勢。于半劫中演是三昧。以是德本則悉和同。王諸太子及眾眷屬。更八十劫。見六十億三那術垓諸佛世尊。皆從諸佛逮是三昧。如心所愿受取佛國。喜王。欲知彼時法師豈異人乎。莫造斯觀。則今現在阿彌陀佛是也。其時國王名無憂悅音者。阿閦佛是也。其王千子颰陀劫中千佛興者是也。佛言。喜王。爾時三萬人王使宿衛彼法師者。今喜王等菩薩三萬人是也。彼時種德。于此如愿獲其果報。致安順供是三昧定諸菩薩業。是故喜王菩薩。欲學逮是三昧。當以恭恪受持書誦分別說之至意奉行。佛爾時說此頌曰

　欲施一切安眾生　　具足諸藏滿億千
　其有發心存尊道　　斯功德福不可喻
　正使十方眾生類　　皆令成就緣覺道
　一劫之中備供養　　其福不比發道心
　皆使眾生成佛道　　隨其所安供一劫
　其有發心在尊道　　斯福甚多不可喻
　若有志求諸佛法　　而不發起興道意
　不如取是四句頌　　其福如順護道心
　正使是世眾生類　　皆建立之存佛道
　若聞是句而稽受　　心不恐畏其福超
　億百千劫如江沙　　一切珍寶滿諸剎
　常以供養諸菩薩　　護一頌偈是殊特
　是三昧者不可議　　若能受護四句頌
　其以護道佛功德　　一切盡嘆不能竟
　臨命終時無數佛　　悉自然現在其前
　十方佛土諸佛尊　　將護四句之頌起
　臨壽終時無數佛　　來護其心不忽忘
　隨其所欲受所生　　用以喜是三昧故
　身常永安心以和　　往至天上賢圣安
　不知苦痛至佛道　　而勸助之名勇猛
　入億百千無量門　　最勝光藏明無限
　我住勢力頌宣斯　　當勤修是三昧定
　諸佛于此能頒宣　　是故由斯奉精進
　曼佛現在勤修行　　無得后世復懷恨
　便見是法執在手　　清和奉行甚清凈
　皆是我子化無際　　承佛前后行慈仁　

爾時世尊說是三昧已。以是三昧而復正受。喜王亦三昧定。選擇因入七十正法。這選擇竟是三昧威神。于時維耶離城中八萬四千人。城外亦復八萬四千人。各心念言。如來至真甚難得值。久遠世時乃有佛耳。希可見聞。多所哀念多所安隱。愍傷諸天及十方人。今在靜室而三昧定。我等方便勸助如來從三昧起。于時維耶城中內外眾人。各八萬四千。先詣舍利弗。謂舍利弗。佛興希有。信者甚難。人命難得。平等正覺三昧正受。誰為我等能覺興乎。使最正覺從三昧起。惟見愍念施一切護。時舍利弗。聞維耶離眾人所說。即從坐起往詣佛所。住于佛前謦揚其音。極力彈指手拍兩膝。欲令如來從三昧覺。因其正受。不知如來三昧所如。時舍利弗詣目連所。以是本末語目連。維耶離城內外眾人。欲愿如來從三昧起。時目揵連以力神足。動三千大千世界。住于梵天暢其大音。欲使如來從三昧覺。不能使起。時舍利弗及大目連。輒詣賢者阿若拘倫。及波提。披破。大稱。憍恒缽。羅云。分耨。須菩提。迦旃延。迦葉。阿難。分那。余大。劫賓奴。和利。彌勒菩薩。五千菩薩俱行詣佛所圍繞世尊。各各就立己之常位。四大天王天帝釋炎天兜術天化自在天。其欲界中不可限計諸天人等。各各嚴駕皆詣佛所稽首佛足退住一面。各自叉手。咸歸命佛愁感戀慕。梵天光音天清凈天離界天乃至凈身天。不可計數諸天子等。一切同心稽首歸佛欲令尊興

賢劫經卷第一賢劫經卷第二

　　　　西晉月氏三藏竺法護譯


　　諸度無極品第六

爾時喜王菩薩。燕坐七日無他異念。七日已后試自思惟。從燕坐起往詣高座。稽首禮佛及謁一切。現諸化佛并眾菩薩。則往佛前叉手禮座。于時世尊寂然庠序。從三昧起普觀眾會。已觀眾會默然而住稽首自歸。時喜王菩薩前白佛言。道法玄妙不可攀逮。無上正真不可譬喻。一切菩薩比丘圣眾諸尊神天皆來集會。一切渴仰饑虛于法。會來甚久。時以欲過愿有所問。若見聽者乃敢發言。佛告喜王。在所樂問。狐疑眾結。如來悉當分別說之。令心解脫無余掛礙喜王菩薩復白佛言。唯然世尊。我向在斯獨處燕坐。心自念言。斯諸菩薩積功累德習志調心。好慕佛道諸度無極。殖眾善本以求至真。或有菩薩為眾生故行度無極。以成佛道。或以諸菩薩故行度無極。或以生死眾漏之故行度無極。或有無漏行度無極。合集此已。隨其所志行度無極。長益菩薩而成正覺。如是弘普以成因緣。初中至竟習法典目。諦受興發諸菩薩眾善權方便。顯隆道法惟說其意。時世尊倍加咨嘆喜王菩薩言。善哉善哉。喜王菩薩。乃能發意。咨問如來如是異義殊特之慧。仁以昔曾問過去百千億佛之所致。佛言。諦聽善思念之。喜王菩薩與諸大眾受教而聽。佛言。菩薩有六事業。習進行法修度無極有六事。光曜度無極亦有六事。世度無極亦有六事。為眾生故行度無極亦有六事。住度無極亦有六事。生死度無極亦有六事。有所著度無極亦有六事。益他人度無極。亦有六事。所處度無極亦有六事。道度無極亦有六事。慧度無極亦有六事。已修立行度無極亦有六事。有逮得度無極亦有六事。有念度無極亦有六事。有離三世度無極亦有六事。有所業度無極亦有六事。休息度無極亦有六事。有不置遠度無極亦有六事。有應慎度無極亦有六事。有造作度無極。亦有無作度無極。有意度無極。有勤修度無極。有正真度無極。有健度無極。有深奧度無極。有雜度無極。有清凈度無極。有無際度無極。有信度無極。有為眾生故行度無極。有法故度無極。有寂樂度無極。有樂觀察度無極。有一切所入度無極。有說處度無極。有無害度無極。有無敗度無極。有貧度無極。有不回還度無極。有回轉度無極。有嚴凈度無極。有堅強度無極。有興成度無極。有充滿度無極。有為世度無極。有度世度無極。有無上度無極。有不亂度無極。有無怨度無極。有怨敵度無極。有攝持度無極。有無攝度無極。有報應度無極。有無報度無極。有自然度無極。有無所有度無極。有廣普度無極。有華度無極。有無量度無極。有慕求度無極。有所厭度無極。有妙樂度無極。有無樂度無極。有聞持度無極。有生死長度無極。有無斷度無極。有樂純熟度無極。有禪度無極。有神通度無極。有世巧便度無極。有慈愍護度無極。有行哀度無極。有歡喜度無極。有勸邪正見度無極。有勸住無住見度無極。有勸無猗度無極。有勸意度無極。有勸忍度無極。有造無造業度無極。有無余度無極。有佛興盛度無極。有明度無極。有時住明度無極。有成就度無極。有意不忽度無極。有佛立家度無極。有出家來度無極。有愍哀博聞來度無極。有出家不斷戒度無極。有住神通度無極。有神通意不斷度無極。有入欲度無極。有立度無極。有應度無極。有眾報無報度無極。有無樂度無樂。有時進度無極。有光明無量光度無極。有報安光度無極。有不回還度無極。有娛樂度無極。有鮮潔度無極。有成世法度無極。有凈世度無極。有成種度無極。有成眷屬度無極。有不壞眷屬度無極。有除塵來凈度無極。有觀土度無極。有宣誓度無極。有無逸度無極。有周旋度無極。有滅度度無極。有豪貴度無極。有理眷屬度無極。有無所忘失度無極。有三十二相度無極。有順時度無極。有知時度無極。有分別世度無極。有順世度無極。有邊際度無極。有蠲除度無極。有金剛度無極。有造救度無極。有自然度無極。有伏魔度無極。有無退度無極。有一時度無極。有無所著度無極。有三昧度無極。有訓誨度無極。有佛道度無極。有一切智度無極。有無余有余度無極。有可止度無極。有諸佛度無極。有方便度無極。有愁戚度無極。有真陀度無極。有異度無極。有四意斷度無極。有四神足試神足度無極。有四禪度無極。有四意止度無極。有四諦度無極。有信根。精進根。意根。智慧根。定根度無極。有信力。精進力。意力。定力。智慧力。度無極。有七覺意。八品道行度無極。有寂然度無極。有觀度無極。有樂明度無極。有來解脫度無極。有比丘圣眾度無極。有八部會度無極。有分別度無極。有系解法度無極。有分別順理度無極。有辯才度無極。有無厭度無極。有六度無極。有眼耳鼻口身心度無極。有愍他勸助度無極。有愍已度無極。有法度無極。有宣度無極。有[邱-丘+半]伴度無極。有勸樂度無極。有三脫門度無極。有異行度無極。有解他度無極。有勤用意度無極。有十種力度無極。有四無所畏度無極。有大哀度無極。有五眼肉眼。天眼。慧眼。法眼。佛眼。度無極。有自在度無極。有娛樂度無極。有難得自歸度無極。有十八不共諸佛之法度無極。有曉了方便度無極。有純熟度無極。有自然度無極。有三界行度無極。有觀清白行度無極。有法種度無極。有八等度無極。有道跡。往來。不還。無著。度無極。有緣覺度無極。有菩薩度無極。有盡慧度無極。有無所生慧度無極。有建立慧度無極。有天眼。天耳。心知。自在見過世事。知他人念。神足。漏盡。六通度無極。有威儀度無極。有愍傷度無極。有行空度無極。有捐舍度無極。有滅度度無極。有變化度無極。有流布教度無極。有分舍利度無極。是諸比丘菩薩所行。二千一百寂然度無極。菩薩大士若逮解是。皆致得一切諸法殊特玄妙無際之行。無等無倫懷來圣哲。無所恃仰消一切塵。無所至湊斷諸狐疑。是二千一百。其中別一百度無極。主除四大去六衰令無有余。獨步三界往來周旋。遍入三世。猶如日月不畏眾冥。成就萬物百谷草木。仰天之茂皆因地生。菩薩如是。二千一百諸度無極。及是百度無極。其二千一百諸度無極。貪淫怒癡等分四事。各二千一百。合八千四百。八千四百各別有十事。合八萬四千。以能具足度無極。便已備悉八萬四千眾要上業。八萬四千諸總持門自然達矣。便通諸佛五百圣功品第各別。以娛樂化一切眾生。曉成一切所行境界。隨時發起靡不濟安至無極慧本際法身

　　習行品第七

時喜王菩薩復白佛言。我聞世尊粗舉目要諸佛境界。本性不敏不能尋了義之所歸。惟愿大圣垂意愍念。善哉之德。當廣嘆演斯經要典使一切解。多所哀念多所安隱。愍傷諸天及十方人。復為重散。佛告喜王菩薩。諦聽諦聽善思念之。今當為汝一切比丘諸菩薩等重解散之。喜王菩薩與諸大眾受教而聽。佛言。何謂修習行法度無極有六事。從古已來未曾發意則發平等至真菩薩心。在于過去平等覺所及于眾生。布施持戒忍辱精進一心智慧。志樂佛道心愿至真未曾忽忘。是謂修治習行而度無極。是為六。何謂光曜度無極有六事。發顯明智道心之法。已自察戒發菩薩心。始從施起戒忍精進一心智慧。是謂光曜度無極。何謂世度無極有六事。所供養佛興功立德。皆為眾生。六度亦然。拘制六情志慕六通。達往業進大道。是世度無極。何謂為眾生故行度無極有六事。若以布施攝于眾生。心自念言。使諸眾生常獲安隱。亦復勸人入于佛道。六度無極亦復如是。以戒安之以苦如空。忍辱之法而度脫之。精進濟之。以一心攝護于眾生。自投顛倒想逮智慧。勸助于道欲安眾生。求成正覺欲度眾生。是謂為眾生故行度無極有六事。何謂住度無極有六事。若以堅固建立志愿。道心清和而無諍訟。是施度無極。所立游土觀無想戒。志存道法不求望報。是戒度無極。住于道法忍一切苦堅住道要。是忍度無極。所立正行無央數劫。不廢精進至一切智。是精進度無極。修奉一心志求法想欲成佛道。是禪度無極。住于道義暢一切法。審如至真成最正覺。心無有異不抱妄想。是智度無極。是住度無極六事。何謂生死度無極有六事。所施無量而不可盡。至得佛道周旋生死。所在之處致大財富。是施度無極。以勸終始。諸惱之患悉蒙福慶。具足壽命不可限量。在生死中而不中夭。是戒度無極。若得他對而心不起。是謂忍辱。不可計劫不厭禪定奉行善本。是曰精進。以所生緣禪定正受。是名曰禪。若以不舍諸度無極勸助佛道。一切諸業建立伎術。從其至慧皆令得所。是曰智慧。是在生死六度無極。何謂所著塵度無極有六事。所欲立道眾善德勛。皆以勸化眾生之類。是曰布施。如師子。猶如圣王有八萬四千諸宮婇女。婇女所違佛道者終不與俱。使歸三寶消除三百塵。眾勞如一。疾致道術。以是戒禁慈勸眾生。是曰持戒。戒之所度為去塵勞。順從他心不以穢塵。是為忍辱。精進所著。何謂精進所度無極。云所著故故行精進。恐怖于人如明王子。度知施業因而安之。用所著故而行精進。何謂為禪。有著之故行禪定耳。以見吾我便攝息之。是曰禪定。何謂所著之故行智度無極。若智度無極而不可盡。愍傷光暉樂得圣慧勸助道德。是曰智慧。是曰所著故六度無極。何謂益他人度無極六事。以樂德勛開化眾生。是為布施。依猗慈心不懷傷害。是曰持戒。所治正法悉能忍之而不穢厭。是曰忍辱。若為彼人勤修至行。欲濟危厄悉得永安。是曰精進。若有以法心懷思惟積德清凈。是以禪定。以斯因緣充滿飽足一切眾生。顯揚道意。是曰智慧。是曰益他人六度無極。何謂處所度無極六事。以棄顛倒布施所作不望其報。是曰施與。所有財業因依戒禁。用眾生故習于忍辱愿進一切己身所住。思惟經典修行寂然。而在憺怕住于其內。是曰智慧。是六處所度無極。何謂道度無極六事。若能習行無所從生法忍。靡不堪任。是曰布施。若以不得身口心際。是曰戒矣。而以于法真諦修順悉無所諍。是曰忍辱。若身口心不住返逆。不志雜碎勤修不懈。是曰精進。設奉行法心以精專志無所著。好一切智所了如審。是曰一心。解三界空如幻化夢。道無三世去來今也。拔濟塵勞。是曰智慧。斯是佛道六度無極。佛告喜王。何謂慧度無極。若不毀斷善權方便。開化眾生以慧濟之。是曰布施。若以造作五百頌偈。棄捐九十六徑。消眾苦惱奉尊正見。超至善處永安之土。是曰戒矣。若除苦患慧室寂然。厭于淫欲勤修精進。展轉相教以道相度。是曰忍辱。奉行自制。如是所有國土人民象馬車乘。欲恬怕己識求苦元了無根本。是曰精進。念己愍彼則致弘安。猶如箜篌。然后會寂其心堅固。亦如師子鹿獸之王。復若導師度眾賈人。是曰精進。若興一心色無所生。發聲聞法起緣覺法。在于其業而不滅度。是曰一心。若以于法無有眾生無我無人不有壽命。猶如六事修道念法。出家行學刈去十惡。是曰智慧。是慧度無極六事。何謂為己修立行智度無極有六事。若得大財勸于己身。及愍眾生救助惠之。是曰布施。設在天上又在人間。來致安隱自然飲食。是曰持戒。若逮忍辱欣豫寂然。顏色第一猶如蓮華。至豪高貴無極之報。是曰忍辱。既行佛道不仰他人。雖奉遵修。身自獨立。是曰精進。若受禪定常若劫毀劫成之時。來到此國。是曰一心。雖處世間懷誠信行。護身口心。是曰智慧。是曰為己勤修六度無極。何謂逮得度無極有六事。若了布施致大財富。以是所施逮得佛道勸助一切。是曰布施。心無所著寂靜惔怕而不起想。以是持戒勸濟眾生。是曰持戒。其不誹謗法無傷害心。至成佛道未曾有恨。是曰忍辱。設奉精進不抱惱熱夙夜修行。是曰精進。身遵至教一切無犯逮得三昧。是曰一心。若奉行一切諸法。靡所不了達一切無。是曰智慧。是曰逮得度無極六事。何謂念度無極有六事。若得奉行布施之德。以勸助道濟度眾生。是曰布施。其身口心所獲功祚戒禁之報以施合道。是曰持戒。設受諸法合集在會。所顯審如審。是曰忍辱。設無所決方便奉行。彼此有慧精進無礙。是曰精進。若發禪思所斷瑞應咨受大德。是曰一心。智越彼岸圣超在頂。以授道決將養其意。所將養者守護心行。頒宣道法。是曰智慧。是曰菩薩念度無極。何謂離世度無極有六事。若以方便斷諸有為。勸至無為道果之德。是曰布施。若求禁戒慕道法元心不邪想。是曰持戒。若了無常苦空非身。解內外法好斯法樂。是曰忍辱。其以精修無傷害意。奉遵所愿往古之義。心無所著。是曰精進。設以禪定不舍至觀。以是之故滅除塵勞。是曰一心。假使不亂十二緣起。攝權方便不遠塵勞。從其眾人心懷所好隨時開化。是曰智慧。是為六。何謂造有所作業度無極有六事。以所施業四恩之祚。加于眾生。是曰布施。若用禁戒為無央數眾生之類。皆令蒙恩而得濟度。是曰持戒。猶若飛鳥禽獸新生之時墮著火中。菩薩見之滅火脫難。彼這見安救施恩義。因發道心。是曰忍辱。設復開化教訓無數國土黎庶。隨時降眾。若在八難造立忍辱。假使截頭遭眾苦惱悉以忍之。一切諸厄心不起恨。是亦忍辱。設有所見以四恩行。有所加益隨時精進。奉遵大慈無蓋之哀。以化眾生不可稱計。以為元首勸助一切。斯心所行何見所苦。導利三界以蒙普覆。是曰精進。若未修行智慧之元。而以精勤一切諸法無所違失。有見解空了三脫門。是曰一心。若志一心眾善德法而不忽忘。使無眾想悉入佛道。從其所依因教訓之。至于無想不愿脫門。是曰智慧。是為六。何謂休息道度無極有六事。若斯吉祥意所好樂。世俗之業。以所布施入于正見。合集功德勸助眾生。是曰布施。其心休息志信道慧。以所施與。正語正命正業正方便。是曰持戒。菩薩所作休息道者。戒之所度。其無所從生法忍不望想報。是曰忍辱。心不可得。身復精進而無所猗。是曰精進。捐去顛倒定意不亂。專精攝意令無放逸。是曰一心。若攝無想執智慧圣。度脫危厄眾惱之患。是曰智慧。奉行正見正意。興發一道乃不退轉。是曰智慧休息道度無極六事。何謂不置遠度無極而有六事。若施一切以權方便而發道心。是曰布施。心無所害無倒為道。至長安隱所到無患。若有菩薩從兜術天具足來下。動大千世界得凈深土。是曰持戒。若以忍辱而為懷來。興建立道超世八法。是曰忍辱。精進勸慈加于眾生。是曰精進。若致一切正受禪定。而無放逸受四等心。是曰一心。以智慧度無極。愿行勸助成一切法。方便之宜靡不周濟。是曰智慧。是為六。何謂應順度無極有六事。若成明施與同心俱而無異念。是曰布施。若以禁戒勸令離欲。無穢之行清凈猶水。是曰持戒。若以和心勸化眾生使無恨心。是曰忍辱。設以勤修方便寂然。是曰精進。其用柔和醫藥法書能動天地。若以禪思消滅諸見六十二疑。游于塵勞而無所畏。是曰一心。若以智度動于天地。學問書疏慧通大哀。曉解善惡苦樂所趣。依仰恃怙于一切智。開士由是見無所畏。是曰智慧。是為六。何謂造作度無極有六事。既自布施教他使施。復勸他人。以慧眾生愍哀護之。是曰布施。用眾生故常依慈心而不放逸斷眾惡業。是曰持戒。其以將護柔和恩潤不起嗔恨。是曰忍辱。設令功德善本至要。興隆道化濟諸不逮。是曰精進。其以禪思無常苦空非身之義。悉解是事不墮四倒。是曰一心。若以智度令眾善本而不漏失。建立現在消諸不善。以權方便多所開化度脫一切。是曰智慧。是為六。何謂無作度無極有六事。若以五欲功勛之德教授眾生。是曰布施。設以將護無數眾人。用斯品次奉佛法戒護所生處。是曰持戒。以是寂滅愛欲塵勞。訓誨眾生使其殊特。是曰忍辱。在于世俗游于無窮戲樂自在。以斯眷屬開化眾生。是曰精進。設以禪定志護覺意無所不達。是曰一心。若信智慧學無極明。以斯智慧度脫一切。是曰智慧。是為六。何謂為意度無極有六事若離勸助而不想報。是曰布施。所奉禁戒無所毀犯勸助佛道。是曰持戒。所修平等而行柔軟。是曰忍辱。勤修不懈進退制己。是曰精進。若能奉行舍諸放逸不懷憒亂。是曰一心。若有所聞圣明之德以勸助道。是曰智慧。是為六。何謂勤修度無極有六事。一切所有無所愛惜而能放舍。由入大海致諸財寶以濟眾生。是曰布施。若護禁戒自離所瞻不著名色。是曰持戒。有懷毒意而欲加害。乃至截頭節節支解心不懷恨。是曰忍辱。若能越度一切論議。其心寬弘猶如大海。一時枯竭恣意得過。是曰精進。若在中宮愛欲之中不失四禪。是曰一心。設能觀察一切萬物。猶如幻化勤無所得。深入微妙不失圣明。是曰智慧。是為六。何謂正真度無極有六事。有所施與舍眾掛礙無所悕求。是曰布施。奉修微妙不違禁法不棄圣義。既有所施釋眾放逸。離諸惡趣能建立志。是曰持戒。能忍一切不諍善法常施仁慈。是曰忍辱。普于精學而不怯弱。是曰精進。若于禪思能自勤修。入于三昧殊特之業。調護其心。乃至所愿如大善見轉輪圣王。雖在國土消除貪想嗔恚害想。慈念眾生。是為一心。而于圣明普無所著。盡睹大哀無傷害心。是曰智慧。是為六。何謂行捷疾度無極有六事。住無所逮而造福施。其心坦然而無所歸。是曰布施。若奉禁戒不求產業無所想念。是曰持戒。遵一切法不墮顛倒隨時行仁。是曰忍辱。從其所樂終不回轉。日日勤修乃至成就。是曰精進。若執智慧禪思無極。是曰一心。若有菩薩在于聲聞行無余慧。于緣覺地慧至無余。不墮于欲及凡夫中亦無缺漏。欲有勸度故在其中志無所著。是曰智慧。是為六。何謂深奧度無極有六事。若有所施不念我得施于一切。是曰布施。所持禁戒以順眾生不倚生死。斯則圣明之所教法。是曰持戒。棄邪見法初發大意。建立仁和以是深戒。用忍無極遵解無我。不懷妄想無所榮冀。亦無不冀亦非不冀。是曰無冀。名為忍辱。在邪見法立勤修行。而于三界悉無所著不念滅度。是曰精進。有在外學諸邪見業。所行平等正真之道。是曰一心。處于智慧修正真法而不惑亂。所在游至而不掛礙。其心寂然常無放逸。是曰智慧。是為六。何謂雜度無極有六事。設有所施若干種味。品品各異可受者意。殖若干福不自貪身。復為頒宣若干章句。若取佛土具足所愿。是曰布施。建立禁戒嚴凈佛土不違所誓。是曰持戒。若彼佛土所有眾生。諸穢薄少心無嗔害以是勸助。是曰忍辱。若能獨步聲聞緣覺及菩薩眾。是曰精進。設諸眾會淫怒癡盛。身處其中而心不亂。是曰一心。其以智慧執權方便。在所游入未曾虛妄。無所依仰講深妙法。是曰智慧。是為六。何謂清凈度無極有六事。若以己心自凈佛土無有瑕穢。是曰布施。設能恭恪一切眾會不被輕慢。是曰持戒。設能平等成就佛土。平如手掌。細軟柔和猶如天衣。若干種寶雜廁其地而無放逸。是曰忍辱。若以周旋不可計會。一切國土莫不恭敬。猶如渴仰。是曰精進。若以相好悉能成就。光明遠照去心穢病消眾塵勞。是曰一心。若解眾生猶如幻化而為說法。下及禽獸而不妄舍。是曰智慧。是為六

　　無際品第八

佛告喜王菩薩。何謂無際度無極有六事。若見眾人心懷陰蓋。先布施已卻為說法而開化之。是曰布施。若抱塵勞。訓誨消除令無有余。是曰持戒若世愚人迷起人想。不懷怯弱心無所畏。為分別說令無邊際。是曰忍辱。若設善方便去掛礙慧令無暗翳。是曰精進。住無我忍棄眾邪業禪定不亂。是曰一心。若以智慧成就辯才。所入平等而說無邊。一切禪定定意脫門正受無所毀害。是曰智慧。是為六。何謂信道度無極有六事。若能決了所可布施勸助道法。是曰布施。若察禁戒而無缺漏所行具足。是曰持戒。住在四禪奉行空事消所著想。是曰忍辱。若住空法行等方便。身口心行而無所犯。是曰精進。若修禪定于內于外而無所著。是曰一心。以智無極住十二緣。不亂諸法順從圣明。是曰智慧。是為六。何謂為眾生厄故度無極有六事。若行慈心以為元首。志懷悅豫凈三境界。是曰布施。若心專精清凈無垢。是曰持戒。若除地獄堪任眾苦能制其意。是曰忍辱。若攝四等惠施仁愛。利人等利。隨時方便救護危厄。是曰精進。現阿須倫修行清凈。身自住現安護眾生。奉無怒法救護他人。是曰一心。若意清凈所念具足。住于安諦開化眾生。微為分別不厭說法消化塵勞。是曰智慧。是為六。何謂法故度無極有六事。若能逮得十八不共諸佛之法。是曰布施。樂于經典建立至愿。成就脫門護身口意。是曰持戒。若興大哀去于小慈。為眾生故常懷柔軟。是曰忍辱。若四神足輕舉能飛。常行方便而為元首。是曰精進。住四意止禪定為本。究暢備悉四分別辯。是曰一心。讖識文字逮致總持。所敷演法入一切意。攝四無畏宣不退轉。是曰智慧。是為六。何謂寂樂度無極有六事。若布施時能攝其心。已攝其心愿在獨處必有勸助。是曰布施。以能拔去諸陰蓋悉令清徹。是曰持戒。所生之處解無常苦。制眾想著慕樂仁和。是曰忍辱。若求于空無想無愿至寂然法。是曰精進。若以禪思消滅眾塵。受是定意不舍覺意。是曰一心。若以智慧。樂于寂然。惔怕光明得八解門為他人說。不墮聲聞緣覺之地。是曰智慧。是為六。何謂樂觀度無極有六事。若無妄想。不計有人。是曰布施。察于往古及當來事。心自思惟常所周旋。悉識念之獲無所得。是曰持戒。若心在罪等一切法。觀往眾生壽命人想而悉分別。是曰忍辱。堪住所觀普興發禪永無所猗。合集修行善權方便。是曰一心。若不見欲棄諸瑕疵。于瑕疵法無所犯負。不失道意無漏清凈。棄舍無哀自調心意并化眾生。在于本地而不動轉。是曰智慧。是為六。何謂一切所入度無極有六事。一切諸法無有與者而自逮得。以是勸助救諸窮匱。是曰布施。若以大哀勸助眾生而安立之。常具圣慧。本無懷恨。報應悅豫。是曰持戒。若能懷來不退轉法。執持堅固而不舒緩。是曰忍辱。若信元首執持智慧設計方便。是曰精進。若以禪定究暢成就。療治無數一切黎庶而無危害順從不雜。是曰一心。若以智慧住種性法。篤信精進其念及定所住無疑不計有命。執權方便堪處世間。學與不學及緣覺慧。若成無上正真道法成一切智。是曰智慧。是為六。何謂說處度無極有六事。若有所施無有二心。常喜平等而無偏黨。是曰布施。若有文飾想于戒法諛諂犯禁。解是妄想心無所著化諸犯者。是曰持戒。若倒住忍而不順從。說是處所而有報應。是曰忍辱。精進求報。所有方便棄于處所。是曰精進。若復棄捐一切所有。在于所有而無所有。是曰一心。若以常觀諛諂諸報無益之業。見其處所解無處所。是曰智慧。是為六。何謂無害度無極有六事。若施眾祐及與凡夫。等心無異。是曰布施。所奉禁法而無所著欲濟眾生。是曰持戒。不懷危害越世八法堪任本際。是曰忍辱。若能覺了魔所建立。篤信勤修消諸掛礙。是曰精進。定無所毀入無掛礙道德之門逮平等果。是曰一心。若以智慧周旋往返。一切世俗度世之法而無所損。是曰智慧。是為六。何謂無敗度無極有六事。志性專和不存在色而順其理。若以法施及衣食施。是曰布施。雖奉禁戒其心質樸無有諛諂。是曰持戒。心如虛空和合而成。是曰忍辱。所修勤力一切所說。不用財業所宣妄言。是曰精進。其所禪思永無所著。是曰一心。其奉圣達順其文字以益他人。是曰智慧。是為六。何謂貧度無極有六事。若除色像所興立德。以法布施若衣食施。是曰布施。性不雜碎所奉無諂順其禁法。是曰持戒。遵修仁和猶如虛空無增減心。是曰忍辱。若在窮厄志存衣食寂滅身心。是曰精進。若至梵天而為講說禪定之業。勸助道德是曰一心。豐于智慧而在眾塵財業甚多。放逸之中所在覺穢。而不舍遠不患厭之。是曰智慧。是為六。何謂不回還度無極有六事。若有所施不著聲聞及緣覺法。道不退轉。是曰布施。雖不回還不毀禁戒乃成佛道。是曰持戒。越諸聲聞及緣覺地。不中墮落而取滅度。是曰忍辱。若以精進執權方便。無所違失至一切智。是曰精進。菩薩若在一切五樂。能以方便禪思一心。滅眾塵勞遵承智慧。是曰一心。若執智慧化諸凡夫沙門梵志。上至聲聞及于緣覺。度世正見建立大哀。是曰智慧。是為六。何謂回轉度無極有六事。若有所施不志滅度不厭習俗。是曰布施。若學禁戒所聞鮮少不能廣博。是曰持戒。若習仁愛不能遠離。住于瑕穢嗔恨之地。是曰忍辱。若以勤修志在榮樂不能制門。是曰精進。若學禪思在外忍辱不計吾我。是曰一心。所志智慧度于世業不能自拔。是曰智慧。是為六。何謂嚴凈度無極有六事。而有所施不望其報福加一切。是曰布施。所遵禁法而無懈怠恒奉勤修。是曰持戒。又以仁和心無所猗精進合道。是曰忍辱。舍我及彼而無有異。是曰精進。若以禪定不計所有。不造因緣強而有勢。是曰一心。若分別解一切陰蓋不以疲勞。是曰智慧。是為六。何謂堅強度無極有六事。魔所化現不能動搖毀其寂靜。菩薩所施心無所生。一切所有皆能放舍。是曰布施。若以禁戒有所美樂。不著吉良不擇時節惟勸助道。是曰持戒。所懷柔軟無能毀者消害眾結。是曰忍辱。若興精勤不以為患。不厭土地所周教化。是曰精進。若以禪思為一切故而廣勸化。正受自在游居無礙。是曰一心。若圣明法思惟忍辱。一切所行而不荒亂。是曰智慧。是為六。何謂興盛度無極有六事。若有所施不墮顛倒住中正法。是曰布施。所執禁法永無所思以是熾盛。是曰持戒。以仁和心而無所著。棄諸危害因緣之業。是為忍辱。若于吾我諍訟家業。斷諸苦患滅眾所著。身之塵勞永以滅盡順從空教。是曰精進。設厭無常了于十二牽連之義心性堅住。是曰一心。若舍智慧及與無明永無有二。是曰智慧。是為六。何謂充滿度無極有六事。若有所與勸至解脫不慕生死。是曰布施。奉持謹慎不忘他人。又菩薩心以念戒時。終不建立聲聞緣覺怯弱之法。是曰持戒。若以仁和嚴凈成就無數佛國。滅于三事志愿教化。是曰忍辱。其用精進常不懈惓心進至義。是曰精進。反覆解義心寂不亂。是曰一心。設以圣明攝三脫門不中取證。是曰智慧。是為六。何謂為世度無極有六事。其有所施心游存俗不勸于道。是曰布施。若以放逸不能謹慎。常猶豫行不能直進。是曰持戒。若合進力強欲自制堪任而耐。是曰忍辱。常以勤修習世俗法。是曰精進。其心有愿所生之處而無二念。是曰一心。若以俗智開化教人不出于世。是曰智慧。是為六。何謂度世度無極有六事。若以教施及衣食施。宣解道意。用是道故坐于樹下。而自宣曰。快哉福之報。所愿必如志。疾至最寂然。乃歸趣滅度。是曰布施。入于聲聞緣覺轉進弘護消除諸掛礙處。是曰持戒。若無漏法常奉仁和。是曰忍辱。若以逮得無所從生法。乃坐佛樹訓誨眾生。是曰精進。若有菩薩平等三昧。諸根具足圣惠成就。是曰一心。若以專心行道正法。無怨害心。無聲聞意及緣覺行。歸一切智。是曰智慧。是為六。何謂無上度無極有六事。若信無數清凈佛土。愍念眾生而以不斷。不可計劫而欲度脫。是曰布施。住于法想棄三惡趣取凈佛土。是曰持戒。若成佛道。皆令眾會紫磨金色分別章句。是曰忍辱。若習等施。猶如無怒佛為菩薩時奉進至真。是曰精進。若處家中奉于四禪不失定意。若在中宮婇女之間。佛土清凈少欲塵勞。眾會報應。是曰一心。若攝佛國壽不可計嚴凈無限。存在眾中辯才無量。是曰智慧。是為六。何謂不亂度無極有六事。若有所施勸助應法疾得神通。是曰布施。所奉禁戒而不毀斷。賢圣之法成就至道備菩薩地。是曰持戒。若能蠲除一切非法奉功勛法。是曰忍辱。若能厭世奉具足典。諸佛所說善惡之義而悉信念。是曰精進。若住禪定智度無極。而住愛欲觀察經道。覺而不舍亦無所著。是曰一心。曉了菩薩道法根原。是非瑕疵而悉分別。是曰智慧。是為六。何謂無怨度無極有六事。有所住處常能將護令無有失。是曰布施。而不退墮聲聞緣覺不中取證。是曰持戒。若斷吾我不計有身是我所者。除于結礙因緣之事。是曰忍辱。遠離世俗第一愚惑。歸于智慧順從方便。是曰精進。其刈諸見聞念諸法得悉永寂。是曰一心。若消狐疑。智慧平等遵無想行。一心在道一切智尊。是曰智慧。是為六。何謂怨敵度無極有六事若有所施冀求望報而與眾生。心懷怨恨至于法寶。是曰布施。若斷三惱勤苦之趣志愿兜術乃至滅度。是曰持戒。與諸菩薩真正眾生。而懷怨恨。是曰忍辱。若遵仁和多所開化。非時勸助。因其勤修積化無數。如先世菩薩所愿。有所度脫猗于恩愛。而自調習令成其道。是曰精進。若說無礙成三昧定。菩薩正受使一切人普得安隱。是曰一心。若為己身。求于智慧道德根原究竟道義自在正覺。不解若干所好義者。是曰智慧。是為六。何謂攝持度無極有六事。若勸所愿攝持功德。是曰布施。若興發戒執取眾生療治至義。是曰持戒。若能建立攝取仁和。是曰忍辱。若以時節奉行勤修不中懈廢。是曰精進。隨時禪定勸化無數百千眾生。是曰一心。若以圣智消諸弊礙而無所著。是曰智慧。是為六。何謂無所攝持度無極有六事。若以所施逮得辯才。所可遭遇不以增減。己身建立若干品類。是曰布施。不樂家居慕菩薩道。是曰持戒。若能堪任深要之法而不疑結。是曰忍辱。精暢不依仰人。是曰精進。若以禪思了奉空事。思惟人本遵承道法念無所生。是曰一心。若遭義理及更滅度。所學經典入三昧定消滅罪福。是曰智慧。是為六。何謂報應度無極有六事。若能備悉所作布施。不令缺漏究暢福慶。是曰布施。若能勤修重將其身具足所應。是曰持戒。其仁和行在所說事究竟成義。是曰忍辱。勤修所行一切吉利無所違失。是曰精進。其以禪定識于往古前世所處。以慧證明。是曰一心。其成圣智頒宣至誠靡所不通。是曰智慧。是為六。何謂無報度無極有六事。若有所施建立勤苦。見諸患難輒能覺了。不念獲致無所悕望。是曰布施。若于中處致百千蓋。建立滅度在于種姓不住顛倒。是曰持戒。若有所修不得身口及心念行。含和柔順。是曰忍辱。所行寂然無有妄想。是曰精進。若以禪思住寂滅地不生想念。是曰一心。慧眼所觀不以滅盡歸無所歸。是曰智慧。是為六。何謂自然度無極有六事。若有所興心無所念。是曰布施。若以其心不悕望報福。是曰持戒。其人無我自然柔和。是曰忍辱。諸所勤修不行二法無有因緣。是曰精進。其在禪定不著內外亦無中間。是曰一心。有所觀察永不分別一切諸法。是曰智慧。是為六。何謂無所有度無極有六事。其心不念于當來事所建立福。是曰布施。解于一切周旋三界如幻如化。是曰持戒。若眾善想若無善想。常抱仁和心不懷此。是曰忍辱。若修行道而無所行。是曰精進。在于三界無所悕望。其心所在普歸將護一切眾生。是曰一心。若不想有為不想無為造如是行。是曰智慧。是為六。何謂廣普度無極有六事。勸化無數百千眾生。使舍慳吝而好給與。是曰布施。所禁順業普同一切。是曰持戒。所行方便靡不堪任。是曰忍辱。若能建立住四意止而不懈怠。是曰精進。若不慳吝將護六事。存于道法而不回還。能懷來致八萬四千諸三昧行。是曰一心。若能覺了一切塵勞結滯之業誓愿圣明。是曰智慧。是為六。何謂華度無極有六事。若有所施將慎六情不回道法。是曰布施。常行恭恪所施謙下而不輕慢。是曰持戒。若能堪任決諸結縛裂眾羅網。是曰忍辱。其勤修行應病與藥不墮罪蓋。是曰精進。捐棄自大奉無蓋慈。是曰一心。若以圣慧有所頒宣無能當者。是曰智慧。是為六。何謂無量度無極有六事。若有所惠常合智慧。是曰布施。以無量禁常行謹慎無所犯負。是曰持戒。所行仁和致三脫門。勸助此己不墮色想。是曰忍辱。若以勤修致四意斷。是曰精進。若以禪思奉行慈愍致七覺意。是曰一心。若以圣慧修立悲哀致八道行。是曰智慧。是為六。何謂慕求度無極有六事。若能出家求缽衣服輒而得之。是曰布施。其行止足功勛戒具。是曰持戒。致功德藏斷眾患難生死之厄。若作國王。夫人侍女有所施與。聞之默然不以懷恨。是曰忍辱。求眾利義積功累德方便勤苦。從錠光佛來。若有所施乃至于今而不懈惓。是曰精進。若勸嘆人而順其意曉眾塵勞。是曰一心。若以順時勸無上慧。以是三昧致最正覺。欲度眾生而隨順之。是曰智慧。是為六。何謂厭度無極有六事。若有所施致于貧匱逮長者寶。是曰布施。若以持戒遵修十善。不以厭之乃勸化人。是曰持戒。若漸護禁啟受道力而獨寂爾。是曰忍辱。若不遠舍所想恩德而犯妄想欲至勤修。是曰精進若以禪思而至棄捐一切非法。是曰一心。若生苦惱在于三界說己身慧。是曰智慧。是為六。何謂妙樂度無極有六事。所施福報來生人間。一切所欲皆以豐富而不自大。是曰布施。所奉禁戒生于天上。若于人間壽命常長。是曰持戒。所謂得人若能逮致無所從生法忍。是曰忍辱。所進勤修不虛方便必如至行。是曰精進。所云禪思棄于內外因緣之報。其所生處輒如真諦所行如愿。是曰一心。其智慧意無所妄相。是曰智慧。是為六。何謂無樂度無極有六事。有所救之無所望施。不舍眾見。是曰布施。雖家奉禁而有舍家不貪世榮。是曰持戒。其行柔軟而不懷恨。是曰忍辱。所奉修行勤苦難樂。是曰精進。禪棄等分致于苦惱。想眾縛著與難合會。是曰一心。若于圣慧有顛倒想。雖為諸苦不從法行。是曰智慧。是為六

賢劫經卷第二賢劫經卷第三

　　　　西晉月氏三藏竺法護譯


　　聞持品第九

佛告喜王菩薩。何謂聞持度無極有六事。見眾窮厄不能自濟。若宣法施。伏已致寶使眾人聞。是曰布施。常以德本眾善之行。既自身行復勸他人。若聞不持致大財富。是曰持戒。若聞善說能忍眾苦不以為惱。假使菩薩若為梵志。悉從愚人得有所聞。修十二年興發建立無上大道。覺了所生。是曰忍辱。若能精進捐棄家業不以為難。是曰精進。其解無常而聞因緣不以懈廢。是曰一心。學無有師方便平等于諸憎愛。是曰智慧。是為六。何謂生死長度無極有六事。若惠施主得無所從生法忍。是曰布施。其能依猗無極大哀。是曰持戒。設以柔和勸慕弘誓。是曰忍辱。若以博聞施于一切。是曰精進。假使寂然加于無我。是曰一心。若以諸下縱使仆從。教誨忍和禪思弘圣。是曰智慧。是為六。何謂無斷度無極有六事。若以所施興立四恩救濟危厄。是曰布施。護身口心常謹慎三。是曰持戒。其以人宜身心和同。志逮法忍四事和業。是曰忍辱。若用勤修四意斷者。無所中傷。皆由學是建立至真。是曰精進。其用寂靜逮四意止者。是曰一心。若以圣明修四諦事無復虛偽。是為智慧。是為六。何謂欲樂純熟度無極有六事。一切所有施而不吝。是曰布施。開化功勛見空脫門。是曰持戒。若以至德教訓用化。戒禁在于行業心生其上。開度眾生顯以斯戒。以忍順意而有殊特人和能受。是曰忍辱。其以用法隨時開化若干品訓。是曰精進。曉了時宜奉行慈心。行四等意斷他苦樂是曰一心。所欲訓誨眾生一切哀護應法。其所至宜隨時不失。是曰智慧。是為六。何謂禪定度無極有六事。若建所施在在所欲不能違者。是曰布施。心懷謹慎棄眾不可。是曰持戒。仁任和忍諸法自然入于和忍。是曰忍辱。一心勤修思惟建立。處所悉散毀滅諸非。是曰精進。若以禪思聞所棄捐身口心安承諸智明。是曰一心。若蠲除欲以圣明德去眾穢行。是曰智慧。是為六。何謂神通度無極有六事。若以燈施因得其報天眼徹視。是曰布施。其奉禁戒專精聽經。無所毀犯致天耳聽。是曰持戒。仁和無二以用勸助因發道意。是曰忍辱。成就逮得識念宿命過去世事。神通自然為眾生故處在世間。積功累德每生自克。是曰精進。懷來神通神足變化難逮無極。舍諸識著受平等禪。是曰一心。以逮斯恩因緣之報。以慧神通消滅眾垢。因其三昧究暢圣明。是曰智慧盡諸漏矣。是為六。何謂世人巧便度無極有六事。不能勸學諸度無極。唯慕世俗巧術之宜。俱技他行。巧術所施使人修德。是曰布施。后當得報使無數人愛樂務道是曰持戒。能使一切技術巧便。皆達無余靡不通暢。是曰忍辱。其速奉行菩薩之法能令成就。是曰精進。若心以好。是曰一心。咨受道法。是曰智慧。是為六。何謂慈愍護養一切度無極有六事。若以心護一切眾生以慈心施。是曰布施。用眾生故不貪己身。以是持戒以時誓愿。因得自在所生之處。訓化眾生因奉善事而建立道。是曰持戒。猶過去王名曰摩調。所興精進愁思勤修遵承隨時。是曰忍辱。若作國王人求截頭心不發恚。無央數人得生天上。以是精進若能堪任。復致財業以與開導。是曰精進。其不逸禪無所藏匿消滅六情。是曰一心。設用圣慧示無數眾。人皆啟受報應大果。眾德六事諸所塵垢。勇猛所報為不見侵。不以過去而有增損。是曰智慧。是為六。何謂行哀度無極有六事。以能布施心自發念。欲使眾生一切普安。是曰布施。若棄他人不自厭身悉散眾結。是曰持戒。若能忍己罵詈杖捶悉以能忍。亦化他人令忍。是曰忍辱。若以精進具眾德本。不以患厭度無極眾。又以專精勸諸人眾使出家學。是曰精進。若厭惡趣愛樂禪思功勛究竟。是曰一心。愍哀凈除一切惡露而不懈廢。所興法施訓化眾生。是曰智慧。是為六。何謂歡喜度無極有六事。若能行恩其心悅豫而不懷恨。是曰布施。篤信守禁而致善德。是曰持戒。若以柔和成就慚愧不報粗獷。是曰忍辱。若以勤修心無嗔恨。自護安彼而善思惟不懷湯火。是曰精進。若樂寂然其心清凈。建立成就斷眾貪欲。是曰一心。有所惠施心無所猗。奉行道法休息望報。觀于智慧而受覺意。選覺意已遵修無愿建立脫門。不處顛倒無所傷害。是曰智慧。是為六。何謂勸護度無極有六事。若有所施心無所著。奉平等法不懷妄想。是曰布施。若以謹慎親諸覺意。心受精進不懷惱熱。是曰持戒。行無所想心志顯明。其內外安棄諸貪羨。是曰忍辱。曉了有為觀于無為心不處二。是曰精進。若以禪思觀察勢力。寂然精進。在所游至為一切首。是曰一心。若信圣明遵修道義。無極哀故開化余人。是曰智慧。是為六。何謂勸邪見度無極有六事。若在雜碎諸外異學。入其祠祀順從其意而開化之。猶如隨藍梵志所興福德之業。是曰布施。若顛倒戒眾賊集會為賊所牽而顯其行緣斯化度。是曰持戒。若在眾雜若干惱行。而來犯之不以患厭。是曰忍辱。有所施與若入世俗不與同塵。而為頒宣寂然之義。是曰精進。若興禪思游在冥中而樂于此。樂無所樂以法樂之。是曰一心。若梵志像欲化眾生。隨其所順行而訓誨之。是曰智慧。是為六。何謂勸正見度無極有六事。若入習俗為設法教。布施得福持戒生天。所作善惡皆有果報。以此濟之。是曰布施。若世無佛菩薩。未曾隨惡友教。是曰持戒。菩薩清凈鮮白無瑕猶如雪山生好樹木。曾有諸天鬼神眾龍而游樂中。是曰忍辱。所奉勤修除去彼我。譬如賈客而遠游行有所成辦。是曰精進。若以智慧修治四禪亦無所護。是曰一心。若以圣明多所愍傷。一切眾生建立不逮。猶如昔學本之所教。以一頌偈訓誨八萬四千國邑。是曰智慧。是為六。何謂勸住見度無極有六事。菩薩假使在于夢中心不慳嫉。雖佛不興無有異心況現在乎。是曰布施。若遇惡罪及失身命未曾犯禁。是曰持戒。所生之處與光明俱。適生輒聞本清凈忍乃得佛道。是曰忍辱。所生之處常見頒宣開化眾生。以此道法訓誨他人。是曰精進。在在所生善思念道。快建立業有所睹見。本性自然故致如是。是曰一心。若以度世及睹世事。無師主者。其身獨立不從他受。其慧如是常宣至誠。其身口心未曾有欺。是曰智慧。是為六。何謂勸無住度無極有六事。若以權惠濟有所救窮厄之士。是曰布施。謹慎身心心無所犯而無放逸。是曰持戒。逮不退轉不起法忍。是曰忍辱。一切萬物思不可得。勤修方便而無所住。以是無住勸六度無極。是曰精進。若于內外悉無所著。而眾生迷心心塞不解。計有我想不了無我。為分別說了一切空。是曰一心。若不棄舍聲聞緣覺。以圣明法依一切智。是曰智慧。是為六。何謂勸無猗度無極有六事。若集加恩一切三界皆得悅豫。猶如定光所有發起。是曰布施。若以禁行而無所依不有所求。是曰持戒。假使其心仁和柔軟。未曾妄想一切諸法。是曰忍辱。勤修眾行而無所著。是曰精進。禪定所見入菩薩地不墮顛倒。是曰一心。若以圣智消眾塵勞歸于大道。是曰智慧。是為六。何謂勸意度無極有六事。意自念言菩薩所濟欲成佛國因致究竟。是曰布施。其自守行斷三惡趣不為罪業。是曰持戒。以慈仁和報德相好端政殊妙見莫不歡。是曰忍辱。以勤修行往入大海致如意珠。消竭眾難得自在法。是曰精進。若以禪思蠲除塵勞。如其志愿而致得之。是曰一心。若以圣明能壞眾魔。所立訓化莫不從教。是曰智慧。是為六。何謂勸忍度無極有六事。所出施與心在佛道未曾忽忘。是曰布施。救護地獄以寂靜志。魔不能犯法不回轉。是曰持戒。順理所向奉行正法不懷嫉妒。如王太子號曰德光。布施自在一日悉舍一切所有施佛弟子。欲得車乘象馬。滿四十里幡蓋郁茂瓔珞衣寶無數華香。舍八萬四千婇女。棄國捐王。手足耳鼻頭目肌肉支體妻子。不逆人意。出家作沙門奉是正法。是曰忍辱。所奉眾戒處于勤修而無所著。是曰精進。若于夢中見眾玉女不以為貪。具身相好顏貌清凈。是曰一心。若入城中心懷明智。設見比丘篤心敬之無若干想。是曰智慧。是為六。何謂造業度無極有六事。若身自立凈修梵行。所可勸助得利養多。臨法滅盡衣才覆形。猶如炎華學志所行。現毀佛身悉無所失。五枝新華五枝故華。亦往上佛。以是報應道法興隆。正法得立至五百歲。像法亦爾。是曰布施。若以眾戒消除他人諸惡行業。隨其所乏以救濟之。是曰持戒。所遵仁和若有掛礙而無吉利必得濟厄。猶如賈客而入大海遇摩竭魚。忽有浴池數二十五。各有白象輒乘其上得出大難。是曰忍辱。假使遭值天上世間快樂安隱。猶如往昔無開導主欲令精進。有大梵天名曰英妙。勸化天帝訓誨眾生令得生天。是曰精進。禪無所生。諸佛菩薩之所講說。假使菩薩勸喻眾生。使生梵天。從光音宮至無想天。是曰一心。圣明之業為諸世俗說現世事講度世業。修十善行利益群黎。猶昔國主名曰得生。王有好眼愛樂道法。無數世中曉了此義。諸王慈行諸佛菩薩之所開導。以斯言教宣示一切。是曰智慧。是為六。何謂無所造業度無極有六事。心中好喜所樂功勛。一切原首心勸助施。所可勸助則為是著。昔者菩薩見定光佛。以華五莖散供養佛。所殖德本皆使獲此功祚道德永無妄想。至法沒盡皆共倚之。是曰布施。所學精進。將身口心無權方便。計有土地生死處所。是曰持戒。所修仁和有所慕樂求其苦本。是曰忍辱。有所精進建立俗事化入道法。是曰精進。若修禪定觀于梵天壽命長短。是曰一心。所遵圣明未曾有言。猶如菩薩號名如來日。隨其眾生宣一品法。其余有身宣若干品。造立寂然而滅度之。后正法住立若干歲后法沒盡。是曰智慧。是為六。何謂有余度無極有六事。往古菩薩定光佛時。供養所奉以誓道愿。是曰布施。身口有余依猗住禁。多所不信而樂己身。是曰持戒。其性仁和而無粗獷歸燕坐力。是曰忍辱。假使勛修中間。猗有所樂不至正真。是曰精進。禪思慕樂侍行空無以斯為樂。是曰一心。若聞圣明心有所著或無所著。是曰智慧。是為六。何謂住有余度無極。不能順真反向異門。志空處所聲聞緣覺之所報應。不長佛道。入十地業而復退轉。當知其意。是曰菩薩有余所行度無極。何謂無余菩薩所施度無極。勸助生死眾生報應。如所能忍聲聞緣覺。寂然而定不隨退轉。是曰布施。禁法之報離于智慧而能深入。是曰持戒。其以仁和畏至惡趣。勤苦之處心無所犯。是曰忍辱。若以勤修求于魔業。欲消其界使無邪元。是曰精進。政行禪思知壽命限究竟根元。是曰一心。若以智慧見知其宿命。斷眾苦患而好志愿。是曰智慧。無余度無極。何以得名曰度無極。謂是菩薩得從順化隨世所好。然后名曰無余六度無極。何謂明度無極有六事。菩薩所施奉于尊長不望其報。百千劫中服世飲食。不以身故而意懷憂也。是曰布施。所修法義詣佛樹下。于一切法不懷狐疑。緣是乃至一切愍智。是曰持戒。其以禪思無所著法。斯一切智由從此生。是曰忍辱。若奉勤修住于道慧化五陰蓋。是曰精進。若以禪定成最正覺。逮得天眼識其宿命睹所更歷。是曰一心。其以圣明諸漏悉盡逮得佛眼。普達諸法心不猶豫。是曰智慧。是為六。何謂住明持度無極有六事。住于正法供養佛教存立經典。是曰布施。行所止處入于如來。身明口凈無有眾想。是曰持戒。其柔順行不近俗法無所動轉。是曰忍辱。曉了聲聞緣覺之業。消眾塵勞乃至滅度。是曰精進。所以禪思求于眾生。心念所行以惠音盡。是曰一心。以知得脫不失時節行圣明慈。是曰智慧。是為六。何謂興成就度無極有六事。佛興世時成大財業。賢圣無量受于過去諸佛之教。是曰布施。以行勸助而得解脫。佛興現世消眾塵勞。是曰持戒。以而仁和受世尊教。又知止足不懷懈惓乃至大行。是曰忍辱。若以勤修建立弘誓。其人功德若在王位心不違法。是曰精進。若以禪思心常念佛不失至真。是曰一心。若以圣明勸助滅度。如佛開化五人身心。是曰智慧。是為六。何謂意不惱度無極有六事。行恩如意愿誓奉道以化他人。是曰布施。遵其至行以護他人御身口意。是曰持戒。所修仁和是深妙忍。正法沒時堅固其志。是曰忍辱。所立勤修懷來道慧心不迷惑。是曰精進。假使禪思執持空無。不有想愿心無所冀。是曰一心。以其圣明思惟愁戚。慈念一切欲救濟之。是曰智慧。是為六。何謂佛興立在家居度無極有六事。若以所施興發五事。何謂為五。一曰成座。二曰說處。三曰成眷屬。四曰成就法樂。五曰成其書疏。是曰布施。所施立行其禁具足而無所犯。是曰持戒。其以仁和棄捐人想不計壽命。是曰忍辱。若以勤修奉平等業顯示道義。是曰精進。以心禪思普修平等。奉行至德意無所愿。是曰一心。若以慧明歸諸圣諦靡所不通。是曰智慧。是為六。何謂出家來度無極有六事。若有所施與心俱合致無漏行。是曰布施。其以謹慎令護身口合于滅度。是曰持戒。若以仁和厭于三界而無所著。是曰忍辱。勤修政行歸四意止而生道意。是曰精進。所以禪思遵四等心。患厭周旋生死之難。是曰一心。若以圣明而放遠舍愁戚之思遵修至真。是曰智慧。是為六。何謂愍哀博聞來度無極有六事。若以頒宣訓精進教給眾窮匱。是曰布施。奉受道法舍其身命無所貪愛。是曰持戒。正以仁和正法欲沒。菩薩發心順其時宜。自沒其身愛護正法。是曰忍辱。若以勤修逮得總持恒識不忘。是曰精進。若以禪思其心體解十二緣起而無所起。是曰一心。若以智慧諸所更歷遵修寂靜。是曰智慧。是為六。何謂出家不斷戒度無極有六事。所濟他人如意所愿奉行法師命。是曰布施。所行禁戒遵于大哀無有微恨。是曰持戒。所志仁和不懷危害。謙下恭順而不自大。是曰忍辱。所奉勤修強而有勢不為怯弱。是曰精進。所禪志思行七覺意。通于遠近靡所不達。是曰一心。所志智慧因能具足不起法忍。是曰智慧。是為六(上文第十二幅初六度無極下丹本有注云準標文脫佛興盛度無極)

　　神通品第十

佛告喜王菩薩。何謂住神通度無極有六事。若有所施至于重財不以貪吝。奉于道法而受真教。是曰布施。行無所著不猗邪正志于大道。是曰持戒。其以仁和不懷狐疑永無猶豫。是曰忍辱。志在勤修建立弘誓不違本愿。是曰精進。所以禪思光明所照通于遠近。是曰一心。圣明所遵應于道地。事事有緣牢堅受持。是曰智慧。是為六。何謂神通不斷度無極有六事。若有所救建立如來佛寺精舍以為元首。是曰布施。求于道業致智慧根拔無明原。是曰持戒。所志柔和達于本際而興正真。是曰忍辱。奉行勤修通達色想而無所想。是曰精進。所以禪思寂然定意乃至脫門。是曰一心。遵承圣明修持總持。觀于正行住淡泊地。是曰智慧。是為六。何謂入欲度無極有六事。若有所濟合集勢力以給怨家。是曰布施。所行羸劣次第順力建立大勢。是曰持戒。其以柔和消諸陰蓋奉修道義。是曰忍辱。若斷怨心猶王太子樂于清白。是曰精進。若常禪思心不放逸專唯定意。是曰一心。所以圣明有所度脫惡趣地獄生死之難勤修精進。猶如往古學之所行。是曰智慧。是為六。何謂立度無極有六事。有人行者救于惡趣。誘在生死使得超出。如頂相報。是曰布施。所奉行者若世無佛。開化眾人各令得所。猶如往昔摩調圣王慈化天下。是曰持戒。所以仁和不起嗔恚。如羼提和截手足耳鼻不生恚心。是曰忍辱。其以精勤難可制持終不曀滯。猶如海中如意明珠。從其所求輒得所愿。是曰精進。所修禪思如在中宮。開化貴人使發道意超無等倫。猶如師子太子自在有所教敕如風靡草。是曰一心。若入圣明眾智境界一切悉舍。能惠與人不斷所幸。猶如古王頭首布施。是曰智慧。是為六。何謂應進度無極有六事。所持衣物施與眾生。猶如鱉王在海救厄。是曰布施。所奉持法猶如師子眷屬圍繞。救濟賈客亦復如是。是曰持戒。所聞柔和。猶如梵志欲來害王而取其頭即惠與之。是曰忍辱。所修精進如梵志子名曰思義。棄五所欲救護他人而勸度之。是曰精進。其所禪思如阿離念在于異學救護弟子及與他人。是曰一心。以圣明事開化無數百千眾人。猶如鳥王救無反復。是曰智慧。是為六。何謂眾報應度無極有六事。若愍世人有所救濟。猶如離垢化眾行凈。是曰布施。所奉至行住于梵天。為閻浮利人造立德本令得入法。是曰持戒。所行仁和加于眾生不惜身命。猶如在海見其船壞自殺其身以度眾人。是曰忍辱。所行精進開化無數多所成就。猶如導師名曰福事。采海眾寶以濟窮匱。是曰精進。所以禪思愍傷他人而行勸助。猶如童子名曰意義。于八萬歲奉行慈心用安眾生。是曰一心。若以圣明了解現世度世智慧。以是智慧覺了空無。如須菩提解空識喻。眾塵樹葉悉能分別。其勸助者報應過是。是曰智慧。是為六。何謂無報度無極有六事。其所救濟。不受報應乃至滅度。猶如大蓋有所覆護。菩薩所修如是無極。如江河沙眾生得度。是曰布施。所奉法行諸漏已盡。至不退轉攝受普護。是曰持戒。所志仁和未曾有恨逮致佛道。是曰忍辱。所以勤修舍棄身命。一切萬物供養三寶。是曰精進。所修禪定在佛樹下。宣嘆頌偈遵承法觀以此行護。是曰一心。所遵圣明不論道慧。猶如海中舍和樹葉香美療病。菩薩如是。以道德香化于一切使發大道心。是曰智慧。是為六。何謂無樂度無極有六事。所濟眾生猶如滅度。譬如賢者名曰漢林。度眾迷惑。故當曉知菩薩本行此宿所喻。是曰布施。其禁無量患厭眾難志愿無為。猶如往古菩薩所行。精進入海致無量寶。故引譬喻。是曰持戒。其仁和行。若迦夷王而截其頭及鼻手足不懷嗔恚。是曰忍辱。若勤修行出迦維羅衛無有見者。所以平等入正得佛。是曰精進。所以禪思四品具足。凈修梵行慈悲喜護。是曰一心。猶以智慧度無極成其亦難致在世正受心常等定。是曰智慧。是為六。何謂時進度無極有六事。若得止處次第惠救眾厄難。是曰布施。所行謹慎如生鱉中。其為鱉王時將護己身又濟他人。是曰持戒。所志仁和親近眾行歸護身口。猶如人賢所行慈忍。斷其諸節不抱傷害。是曰忍辱。所修精勤。佛興世時所在見佛。如來平等其三昧印于一切行。三千歲未曾休懈。是曰精進。所曰禪思在于中宮妓婇女間。常修清白而不放逸。是曰一心。順智慧時在于生死。在在所至將護諸我使了無我。是曰智慧。是為六。何謂光明度無極有六事。若以華香不飾。貢上諸佛菩薩。是曰布施。所謹慎行愍傷他人。猶如飛鳥空身飛去無所慕樂。是曰持戒。所志仁和解一切空以逮法藏。是曰忍辱。勤力橋梁救濟危厄。是曰精進。所思禪定如往古劫。始初菩薩之所奉行深入道行。是曰一心。所修圣明興發法忍。如兩童子執心如地。是曰智慧。是為六。何謂無量光度無極有六事。善權方便而有所濟。因以報致佛大光明周遍無數諸佛國土。是曰布施。所奉勤修勸助逮得不起法忍。是曰持戒。其仁和者勸助法相而無所著。是曰忍辱。所可精修奉行空法。勸助大道歸此空無。是曰精進。所以禪定助化眾生。常不懈廢使不退轉。是曰一心。所修圣明住第八地。在所勸化莫不蒙荷。是曰智慧。是為六。何謂報安光度無極有六事。若至魔徑臨壽終時。其功報應。猶兜術天忽沒來下。開化餓鬼除其饑厄。是曰布施。降伏魔徑所奉愍哀。放舍身縛亦脫罪厄。猶如往古國王太子名曰須賴。所脫苦患。是曰持戒其行仁和在于魚中。安諸黿鼉隱樂得食。是曰忍辱。所勤修行諸王女等。而在恐懼危厄艱難愍傷濟之。是曰精進。所修禪思。在疾疫劫以藥療之。猶如往古童子所作長益。以五頭首救寂閻浮提諸非邪惡。是曰一心。以此圣明救濟一切。猶往古喻五百賈客。以五百玉女及諸玉女。就為導師護五億人一心宿衛。是曰智慧。是為六。何謂不回還度無極有六事。既有所濟不樂聲聞緣覺之業。愿求無上正真之道。是曰布施。所奉謹慎觀于至義而不懈廢。是曰持戒。所遵仁和能暢究竟不中懷恨。是曰忍辱。所行遵修執權方便。有所救濟使不放逸。是曰精進。所修禪定顯明章句而不迷憒。是曰一心。所謂圣明得至七住不退轉地。是曰智慧。是為六。何謂為娛樂度無極有六事。有所給與以開難化眾令發道意。是曰布施。以行將養佛興世時。說其報應而度脫之。猶如往古太子勢首救眾危厄。是曰持戒。所修仁和。如功勛國王安和萬民。如是安身亦安他人。一切適安我身亦安。是曰忍辱。所進勤修逮得總持辯才無量。是曰精進。所習禪定以用勸助。是功德報令眾生安。是曰一心。其以圣明在六住地。柔順法忍至不退轉。是曰智慧。是為六。何謂鮮潔度無極有六事。若有所興無所依猗。亦不相報加于眾生。是曰布施。所修謹慎常抱篤信。懷來七覺覺諸不覺。是曰持戒。所修仁和慈念眾生。不貪其身亦不惜命。是曰忍辱。所志勤修選擇諸法。合會至行致諸覺意。是曰精進。若以禪思無所想念而不放逸。是曰一心。所以圣明致得佛道而度一切。是曰智慧。是為六。何謂成世法度無極有六事。若以所濟報應無數。致于永安無復眾難。是曰布施。所以謹慎慕求道法。八正之業至平等慧。是曰持戒。所念仁和不疑道義決壞羅網。是曰忍辱。所行勤修于現在法長得安隱。是曰精進。所謂禪思精進本行滅寂正受。是曰一心。其遵圣明所作已辦受四意止。是曰智慧。是為六。何謂凈俗度無極有六事。其以所行救三千世界從始至終無有異心。是曰布施。從始生來普安一切。周旋往來三界眾生是曰持戒。發意以來教化群黎。至無所至使無處所。是曰忍辱。使三千世界一切眾生精進滅度。猶初發意出家學故其心難當。是曰精進。所謂禪思令諸眾生得攝其意。專惟經法而不放逸。是曰一心。其以圣明至于地獄。救濟危厄適生墮地。口有所宣論講經道逮得法典。是曰智慧。是為六。何謂成種度無極有六事。其所救者。致眷屬和無極大財。是曰布施。所謹慎行致眷屬和而無罪殃。是曰持戒。所修仁和若干眷屬。各各自安無能壞者。是曰忍辱。若有勤修所有眷屬。不使自恣放逸之行。各各辦業用意不廢。是曰精進。所遵禪思。若有嗔諍皆令和合致明眷屬。是曰一心。所修圣明。一切眷屬皆有智明而無闇蔽。是曰智慧。是為六。何謂來成眷屬度無極有六事。于五百歲開化勸誨。諸大眾會使發道心。是曰布施。所奉謹慎勸和合同。無數眾人不以為諍如佛眷屬。是曰持戒。其所仁和為無央數眾生之藏。猶昔摩竭有一大魚海水能受。所有究竟從始至終。若有伴行如井中魚。是曰忍辱。所謂勤修多護眾人除淫怒癡。猶如海中明月珠藏隨時消水。是曰精進。所行禪思如阿離念。彌學外異微術。多愍眾生而勸化之生于梵天。是曰一心。遵修圣明多所愍傷。猶須菩提見有異人收捕鹿王五百眾眷閉在窮厄。悉解脫之。乃化天下一切眾生建立十善。是曰智慧。是為六。何謂不壞眷屬度無極有六事。若舍兩舌言常至誠不斗亂福。是曰布施。常懷慈心不抱危害。緣名遠聞靡不敬愛。是曰持戒。所云仁和常有等心。慈愍眾生而不偏黨。是曰忍辱。所以精修不以衣食。開化眾生唯以道法。是曰精進。其志禪思逮得總持辯才無量。是曰一心。所以圣明執持解脫。解諸結縛令無掛礙。是曰智慧。是為六。何謂除塵來凈度無極有六事。若有損耗使增功德。療諸疾疫普令安隱。是曰布施。若在弊礙不能自濟。為作救護令心開解。是曰持戒。若有師父尊長罵詈。供敬歸命不懷嗔恨。是曰忍辱。其所勤修在胎心正。治眾病疾將護開化及諸比丘比丘尼清信士清信女。是曰精進。若母疾病瞻視給使。與諸可乏醫藥飲食。是曰一心。若以圣明為無數眾而決狐疑。各得開達奉無上真。是曰智慧。是為六。何謂觀土度無極有六事。常抱仁慈不以害眼加視眾人。是曰布施。而無掛礙無陰蓋心謹慎心念。是曰持戒。志性仁和見諸怨家。念如赤子不懷毒害。是曰忍辱。具足神通內外無弊。睹化十方不中懈廢。是曰精進。若凈修行嚴治天眼。見于一切五趣生死。是曰一心。若無數世柔和其意。言辭和雅分別圣慧。是曰智慧。是為六。何謂宣誓度無極有六事。以報應德勸助眾生得受功德。是曰布施。所謹慎行消眾掛礙而無結滯。是曰持戒。而無所著不以為聞。了向悉空興發仁和。是曰忍辱。所志勤修日日增進。至未曾有入無上道。是曰精進。若以四等慈悲喜護。護于一切迷惑之眾。是曰一心。圣明眾生患厭不可。奉柔順法乃至賢和。是曰智慧。是為六。何謂無放逸度無極有六事。有所施與勸助道德不與俗業。是曰布施。若眷屬羸護奉行業。其有人來節節解之。不生毒心慈勸道法。如射獵師心懷怨結。若有人來節節解之。獵師心悅不以懷害。是曰持戒。若以仁和宣善義理。投之于火欲危其身不以懷結。是曰忍辱。所以勤修竟至滅度。觀于有為如火熾然。消之以法。是曰精進。所謂禪思除一切塵獨樂一處。若以戒法救眾人愚。是曰一心。慧無所樂而等其心。猶國王子施得土地。令其無罪而有勢力。是曰智慧。是為六。何謂周旋度無極有六事。多有財業所加以慈而不懷害。是曰布施。所可謹慎不抱諛諂而自顯己。是曰持戒。其性仁和所作功德不以為厭放舍宮殿無所貪愛隨時惠施。是曰忍辱。所以精勤。奉平等法而不放逸。是曰精進。若以禪思而不回還。墮不可法默然淡泊。是曰一心。若以圣明立一切法。堅住不動不落聲聞緣覺之法。是曰智慧。是為六。何謂滅度度無極有六事。若用餓鬼不行慳貪。見苦眾生而愍傷之。是曰布施。心見眾生掛礙之業。而慈哀之示以無弊。是曰持戒。所行仁和聞地獄苦睹惡形色。益用四等而哀愍之。是曰忍辱。所奉勤修斷諸邪見多懷慈哀。猶昔阿王子字鳩那羅。棄諸婇女受辱不怨。是曰精進。若禪脫門樂此寂靜。猶昔菩薩坐閻浮樹道德巍巍影覆其身。是曰一心。若以圣明滅淫怒癡。如王棄國出家為道。衣毛為豎眾默啼哭不以顧戀。是曰智慧。是為六。何謂豪貴度無極有六事。其所聞能以割情。所珍愛寶惠與作福。是曰布施。奉修謹慎而不自大。謙下供順奉敬三寶佛法圣眾。是曰持戒。不求名稱不慕世榮唯法為上。是曰忍辱。所遵勤修奉事尊長父母師友。是曰精進。所以禪思開化眾生。猶如往古拘修摩王有太子多所救濟。往來周旋奉行至法。本性清凈未曾抱害。是曰一心。以出家學求智度無極精進圣明。是曰智慧。是為六。何謂眷屬親里度無極有六事。若以所救勸化導法。愛樂出家志存放舍。是曰布施。其以謹慎奉順哀愍。所有子孫開示義理頒宣至教。是曰持戒。其行仁和所至惱熱。教訓開導不可計眾。如是無厭。是曰忍辱。其勤修行志存聽法。見不達者而為敷演各令心解。是曰精進。所以禪思助合眾生示之罪福化不使亂。猶如往古善目轉輪圣王。是曰一心。將護圣明二俱同黨。若能自制不犯貪欲。而以救護頒宣說法建立眾人。是曰智慧。是為六。何謂心無所亡度無極有六事。自能伏心不隨邪見。出于塹難不隨貪厄。是曰布施報。所可遵行眾禁具足。不斷三寶興隆道教化眾不逮。是曰禁戒報。所云仁和安柔心行。身雖遭苦由博聞故能忍眾患。猶如須賴人來加毒其心不恨。是曰忍辱報。若以勤修行自伏其心。超出懈中將護他人。使不危厄長致安隱。是曰精進報。其以禪思棄舍放恣。奉不貪欲不恨寂定。是曰一心報。其以圣明宿止威儀禮節之法。心所依猗供養諸利。加以法施度眾盲冥。是曰智慧報。是為六也

　　三十二相品第十一

佛告喜王菩薩。何謂諦住安平止度無極有六事。遍從平地舉足前行追慕三昧。是曰布施報。若建立安勸化眾人。不更惱害終始無患。是曰持戒報。一切眾人不能動搖。心不起恨意和顏悅色。是曰忍辱報。所立其意奉開士法。不以有勞徑前不退。是曰精進報。顯發慕樂無上正真。令眾生安敷演禪思。是曰一心報。說其報應所生之處。常見諸佛咨受大道。是曰智慧報。是為六。何謂來千輪度無極有六事。若以致來眾物所有。若干種輪持用布施致千輻相報。是曰布施報。若以各各奇異殊特好妙顏色。身在其中無所破壞。是曰持戒報。若生異品若干種香。心不以著無增減意。是曰忍辱報。其勤修者堅持其志。猶有術師執持太屏。若因浮筏徑浮渡江及安眷屬。是曰精進報。若演光明普耀遠近。通于十方由得自在。是曰一心報。若振大光一切蒙荷。悉得圣明眾冥消索。是曰智慧報。是為六。何謂肌軟細度無極有六事。若書文字斯非恬怕。以用開化一切眾生示以罪福。是曰布施報。其依言教奉仰真正。不為虛偽而懷來義。是曰持戒報。其以具足眾德之本。來妙神明心不起滅。是曰忍辱報。若諦超越眾惡之瑕。致眾開士來相化導。是曰精進報。若無恚恨獲致功勛。和顏悅色踴躍存法心無所著。是曰一心報。在于生死所生安和化眾愚冥。是曰智慧報。是為六。何謂足下平度無極有六事。若足下平所至無難。足下所蹈蟲蛾永安。是曰布施報。其舉足時心無瘡病。行不犯法其心仁和。是曰持戒報。若舉足時庠序安隱。性不卒慌亦不惶懅。是曰精進報。其舉足時福致弘曠。猶如虛空用救眾生。是曰一心報。其足底滿功福熾盛而無邊際。是曰智慧報。是為六。何謂長指度無極報有六事。其指長好。宿德所致無有曲穢。是皆所施報應之功德。是曰布施報。其指纖好。漸稍相應而不邪亂。宿命行安。是曰持戒報。應是功德指長順調晃妙柔軟。是曰忍辱報。德行相應指長微妙。漸稍細滑無粗文理。是皆精進報。指長吉祥。見者悅然無不吉利。此者皆是一心之報。其指光澤。隨次和順正齊不亂。是智慧報。是為六。何謂手足縵中度無極有六事。手足滿平而縵中者。前世之時若有所施滿足與之。是布施報。其指平正建立安隱。無有不正視之心悅。是持戒報。手足無瑕清凈極姝本行仁和。是忍辱報。佛者手足紫金色者不受塵土。往昔勤修不以懈怠。是精進報。手足柔軟而無粗惡光澤甚好。是一心報。其手足鮮赫赫明好。與眾超異見莫不歡喜。是智慧報。是為六。何謂膝平度無極有六事。其膝興正。因稍轉上普具有異。德行殊絕見莫不敬。是布施報。其膝安和不相切摩。是持戒報。手足傭好而不進退咸宜有常。是忍辱報。宜則仁慈行步舉足。安和庠序亦不卒暴。是精進報。蓋修平正亦無偏邪常行寂然。是曰一心報。睹者悉歡光像分明。是智慧報。是為六。何謂寂藏度無極有六事。其寂藏安和光色赫耀而不現體。是布施報。其寂以清潤澤一切皆使蒙荷。是持戒報。其毛右旋。各各齊正而不邪行。是忍辱報。其德巍巍。在所至到化變度人。是精進報。其演光明無所不照多所安隱。是一心報。使他人見瑞應懷來無上圣明。是智慧報。是為六。何謂臍深度無極有六事。其行日進稍至玄深乃志大道。是布施報。其威神德淡然無畏心不懷難。是持戒報。其奉柔潤深至平和。是忍辱報。其行具足不以恐怖。是精進報。亦如好華柔軟和安。精專不迷。是一心報。其臍無毀。長益一切行不損減。是智慧報。是為六。何謂毛一一生度無極有六事。其毛上向。右旋清正順理獨立。是布施報。其發紺色光光明好見無不喜。是持戒報。毛柔軟細滑澤晃然。是忍辱報。其色潤澤不受垢塵。是精進報。毛色柔好各各右旋。是一心報。各各待立而不卒暴。不相切摩各各齊正。是智慧報。是為六。何謂紫金色度無極有六事。其色如火中金。是布施報。其柔潤色不為粗獷。是持戒報。清凈無瑕色踰日月。是忍辱報。其光晃昱照于遠近。是精進報。其無垢塵以為清明。是一心報。其光柔妙色和耀好。是智慧報。是為六。何謂師子胸臆度無極有六事。其身漸滿而不缺減。是布施報。身盛妙好有巍巍德。是持戒報。身以堅強無能犯者。是曰忍辱報。眾所觀仰視無厭足。是精進報。其身弘廣猶如難逮。是曰一心報。身無能壞堅如金剛。是曰智慧報。是為六。何謂常善次度無極有六事。其身所行具足充滿。是曰布施報。尊不可逮吉祥以滿。是曰持戒報。端政絕好有見樂喜。是忍辱報。其行德業平等滿者。是曰精進報。計其相好色若雜珍師工作好畫。是曰一心報。柔潤光明清凈無瑕。是曰智慧報。是為六。何謂長臂報度無極有六事。其身香勛而無斷絕普聞一切。是曰布施報。真住正安而不可動。是持戒報。和順庠序堅固不起其心和調。是忍辱報。若以自致其臂長姝與眾超異。是精進報。行步庠序臂長出膝天人所奉。是一心報。現身柔潤光明赫赫照于一切。是智慧報。是為六。何謂傭髀度無極有六事。若以身髀傭順雅好心慈志和。是布施報。獨立坦然無能牽掣常得自在。是持戒報。善能分別處所至安而無禍難。是忍辱報。以身齊正肢體漸傭。是精進報。威光巍巍無見頂相。是一心報。一切眾生目所觀仰莫不愛敬。是智慧報。是為六。何謂腦合充滿度無極有六事。以漸覺滿功德成就。是布施報。心諦堅住常懷和安。是持戒報。凈如明珠而自焰者。是忍辱報。若以平等而興治行無有懈廢。是精進報。身口柔和其心安隱。是一心報。和潤無數毀莫能壞者。是智慧報。是為六。何謂鉤鎖度無極有六事。見眾求者常和悅豫。是布施報。漸以覺悅消眾不達。是持戒報。其德各各若干普同。善相依因道法成行。是忍辱報。若有所說咸共默然。悉和等受適見奉行。是精進報。其光紺青煌煌照遠。是一心報。若令世間一切眾生所縛眾厄自得解脫。見無厭足。是智慧報。是為六。何謂牙齒白凈度無極有六事。齒極白凈編合不疏。是布施報。柔潤白好而無點污。是持戒報。以順次第猶白蓮華平等安隱。是忍辱報。齒堅白要而無雜黑。是精進報。所施建立弘安無危。是一心報。身以潤澤柔軟光光。睹其明曜未曾厭足。是智慧報。是為六。何謂牙齒齊平度無極有六事。下齒齊平不以邪傾。是布施報。上下柔澤悉以無粗。是持戒報。次第合致間無所受。是忍辱報。其齒傭平亦無高下。是精進報。齒不毀損堅固強好。是一心報。下齒正上上齒正下。安隱牢固見莫不歡。是智慧報。是為六。何謂四十齒度無極報有六事。其四十齒具足而悉平正不減。是布施報。齒不邪傾正齊如水。是持戒報。齒妙殊特與眾不同。是忍辱報。其齒通利間無所礙等定不疏。是精進報。齒生吉祥見無不利。是一心報。齒甚堅固不可動搖可悅人意。是智慧報。是為六。何謂廣長舌報度無極有六事。為菩薩時耳聽經典擇說至言。是布施報。去舌上垢乃傳佛語凈口宣義。是持戒報。口說平均不為偏黨。是忍辱報。舌極廣長色如蓮華光明赫赫。是精進報。其相生妙各各別異。是一心報。舌如百葉光色奇好晃昱遠耀。是智慧報。是為六。何謂梵聲報度無極有六事。行菩薩道頒宣經典。高舉唱音令眾人聞了了無疑。是布施報。音向可愛聞莫不喜。是持戒報。若干品音所宣各各。是忍辱報。未曾有音和不可逮。是精進報。音常和調言辭安隱而不斷絕。是一心報。一切音好哀合和雅動眾人心。是智慧報。是為六。佛言。復次喜王。將順身心常使和安。是布施報。其以身行身口心定寂然安和。是持戒報。若以十善興發所生。志在天人使為道業。是忍辱報。教告一切開化眾會無所犯負。是精進報。悲和之音柔潤向哀告于眾生是一心報。音宣法化決眾狐疑莫不解悅。是智慧報。是為六。何謂味中上味度無極有六事。若以食膳一切所供。其味殊特可眾人意。是曰布施報。其所惠與食者。得安快而無患。是曰持戒報。受者和同與檀越心無諍訟意。是曰忍辱報。所施供具多少使平令身無疾。是曰精進報。食膳極妙于口甘美而無穢臭。是曰一心報。不熱不冷其味和適而好輕柔。是曰智慧報。是為六。何謂師子頰車度無極有六事。其背廣平師子形獨步三界。是布施報。猶如蓮華光澤色妙。行如師子。是持戒報。若如師子轉進而前無所畏難。是忍辱報。所以顯現大神巍巍尊妙殊特。是精進報。其余所宣歡悅一切眾生所敬。是一心報。其目見者莫不自歸。面色喜悅睹德奉敬而無厭足。是智慧報。是為六。何謂眼如牛如月懷來以度無極有六事報。其眼細妙引長而好。如月初生。是布施報。其目分明善諦巍巍無一短乏。是持戒報。其目晃明柔軟鮮好殊絕難比。是忍辱報。面無怯弱光明澤潤。是精進報。顏貌妙好身形平正如日初出。是一心報。光如日月照于八方。上下闇冥無能逮明。是智慧報。是為六。何謂目紺青色度無極有六事。若有見佛心中悅喜。以一心歸而敬眼視。是布施報。眼之所睹而目寂定無一不正。是持戒報。目微妙好無能訶者遠近皆伏。是忍辱報。眼之所視亦無傷害多所加益。是精進報。遠見玄迥解一切結。是一心報。所見無厭不可得底所睹平等。是智慧報。是為六。何謂鼻如鸚鵡度無極有六事。鼻如鸚鵡隆平正妙。是布施報。常以寂定無有邪非。是持戒報。鼻好潤澤耀如明珠。是忍辱報。柔軟諦忍仁和威儀莫不奉仰。是精進報。眾人所見敬愛無已而無厭足。是一心報。意舍所念受不可猗。不存諸香以道為香。是智慧報。是為六。何謂頂髻相度無極有六事。其髻團圓自然興起光明昱昱。是布施報。髻發紺色煒煒難量而各右旋。是持戒報。髻曜赫赫光明所照不可得際。是忍辱報。肉髻充滿無有邪非佇立而安。是精進報。滑澤回旋安諦相斷不相雜錯。是一心報。振曜光光所照無限。是智慧報。是為六。何謂如來肉髻度無極有六事。發生青色如無上紺。滑澤耀耀踰琉璃光。是布施報。發毛右旋各順本根而不相猗。是持戒報。其身清凈塵垢不著。猶如蓮華不著塵水。是忍辱報。第三十二上下諸天無能睹頂。是精進報。三界眾生莫不樂見威德遠顯。是一心報。言若天雨不能污之。凈如虛空音猶雷震。是智慧報。是為六。何謂出游步度無極有六事。其獨步出而無掛礙。是布施報。若棄捐非能一心者。志行弘安乃名佛子。是持戒報。無央數天往見奉敬伏地自歸。是忍辱報。能自護已目無所著。是精進報。勇高游騰神足無極。是一心報。一切所有能惠不吝宣暢道訓。是智慧報。是為六(丹本有注云三十二相中舊闕二種文)

賢劫經卷第三賢劫經卷第四

　　　　西晉月氏三藏竺法護譯


　　順時品第十二

佛告喜王菩薩。何謂順時度無極有六事。消治眾瘡心無所著行如蓮華。是布施報。遵修春夏生百草木時節除寒。是持戒報。其身妙好巍巍殊妙如眾星明。是忍辱報。平等隨順無所違失。是精進報。皆以杜塞一切惡趣示其和安。是一心報。假使眾生在于惡路。各以若干光明照之使得解脫。是智慧報。是為六。何謂知時度無極有六事。若于臥寐向曉后夜。忽以曉了思惟正法。是布施報。身能棄家捐其財業行作沙門。是持戒報。告其車匿。歸解喻家父王及妻。成佛還國當相度脫。是忍辱報。其身修行志性出家受著袈裟。是精進報。若慕解脫求無上道。是一心報。入于寂然分別頌音。還入家居有所度脫。是智慧報。是為六。何謂分別度無極有六事。愍傷眾生入羅閱只分衛福人。是布施報。上在天上為諸天人宣布道化。是持戒報。入羅閱只游行已訖。還上天頂以寂化眾。是忍辱報。直身而立無所依猗三昧正定。是精進報。若禪思惟解念三界一無真諦。是一心報。思惟察視十二緣起。根原所由皆因緣對。是智慧報。是為六。何謂順世度無極有六事。行入分衛各各得利受者安隱。是布施報。順隨世意饑饉之時拔其虛乏。猶如羅摩子所游至處多所濟難。是持戒報。逆諸非法解難不疑。受此道業。是忍辱報。若于六年超越眾礙無有一弊。是精進報。堅固行禪解于一切。所有悉無如聚泡沫。是一心報。不違犯法。飲食自然聞名皆歸。坐佛樹下降伏眾魔。是智慧報。是為六。何謂邊際度無極有六事。若降伏魔并及官屬。因轉法輪度脫一切。是布施報。勸化一切三千世界眾生之類。使得永安而無眾患。是持戒報。誨訓眾生其斗諍者令和合之。建立賢行使無所犯。是忍辱報。若三千界興亂令和同其道味。是精進報。行是四禪定意正受。奉行十善不以放逸。是一心報。斯消無明眾冥盡索使永無余。逮致顯耀。是智慧報。是為六。何謂蠲除度無極有六事。往昔游在迦夷羅衛國土。止頓周流七年教化。窮罪悉滅除其患難。是布施報。芟滅斯垢游于三界而無所著。是持戒報。若能方便三毒消滅心無所生。是忍辱報。觀于眾生生死罪福等于慈哀。是精進報。其以患厭分別禪思。逮致八品而不忘失。是一心報。永無所妄斷于貪欲。消害無明興發道慧。除一切法令不虛妄。一心奉行智慧度無極。是智慧報。是為六。何謂金剛度無極有六事。若有逮致金剛三昧心不傾動。是布施報。若以方便棄捐無明奉行至德。是持戒報。趣于道義無所受焉。悉舍眾穢。是忍辱報。一切將護三界眾生。隨俗開化度脫一切。是精進報。己身功德止頓次第。隨順發起盡其本元。是一心報。知于一切眾生心性。成最正覺。是智慧報。是為六。何謂造救度無極有六事。以成正覺諸天所說。一心棄捐眾惡之行寂以禪定。思惟世法救護一切。是布施報。消滅惡趣地獄苦惱眾罪之患。是持戒報。曉了諸根德行成就。諸不具足皆令備悉。是忍辱報。消化一切諸眾生類塵勞之厄。永以無余。是精進報。諸所伎樂不鼓自鳴。悅一切意悉發道心。是一心報。三千世界眾藏財寶。常造布施無央數億百千天人。是智慧報。是為六。何謂自然度無極有六事。三千世界樹生華實冬夏恒茂。以用惠與諸所窮乏。是布施報。除于一切惱不可計勤苦之痛使長安和。是持戒報。一切眾生諸根具足究竟自然。是忍辱報。所有自然三千世界平如右掌。是精進報。諸色形像入于垢穢實不虛妄諸天蒙恩。是一心報。降伏四魔慧無等倫成最正覺。是智慧報。是為六。何謂伏魔力度無極有六事。行菩薩道療治一切三千世界三毒之病。成最正覺。是布施報。消眾塵勞滅一切魔諸諍訟業。是持戒報。化諸天子眾害惡鬼不和之難。悉令永安。是忍辱報。其諸死魔官屬自然降伏歸命奉佛圣教。是精進報。無有五陰身魔自解而無縛結。是一心報。如其所愿成最正覺為一切智。是智慧報。是為六。何謂不退度無極有六事。坐佛樹下一心精思而不厭足。是布施報。若以見魔而無所畏。自致正覺度于一切。是持戒報。其身不亂本末寂然心定永安。是忍辱報。其心忻然寂定安隱無有眾魔。是精進報。用等惠施。所行平正等無有異。是一心報。言行相副身口意定逮得佛道。是智慧報。是為六。何謂一時度無極有六事。一時之頃勤修智慧。成無上正真道為最正覺。心所奉行導御隨時。是布施報。從其伴黨消除塵垢常奉清凈。是持戒報。世尊意念。永害三毒興隆三寶。是忍辱報。所度正受滅盡諸垢使無三毒。是精進報。曉了分別十二緣起斷諸牽連。是一心報。能以逮得無所忘失。識于三世去來今現一切諸法。是智慧報。是為六。何謂無所等度無極有六事。以肉眼見一切眾生在苦惱患。立于大安。是布施報。若以天眼見諸生死合散善惡。化使度世。是持戒報。勸化他人聲聞處所令無所著。是忍辱報。若以神足變化所為。往來周旋濟三界厄。是精進報。若有所念。心觀如是清凈之行頒宣之法。猶如梵天。是一心報。若以知時誓愿圣慧。講說經法通于十方。是智慧報。是為六。何謂三昧度無極有六事。坐禪思惟無衣食想。在佛樹下處于道場。是布施報。其篤信法覺意順理不失精進。是持戒報。喜悅覺意樂于道義心不存俗。是忍辱報。分別經典十二部業。正覺之行以化一切。是精進報。而棄憒鬧無有邪心。其三昧定而修正受。是一心報。其護覺意將養眾生令至大安。是智慧報。是為六。何謂訓誨度無極有六事。若得佛道觀察本末開化眾生。是布施報。正使無請無說經法為頒宣慧。是持戒報。光耀解脫奉持不犯。志性愍傷變化巍巍。是忍辱報。猶如憂為迦葉兄弟伴黨三人。自專以為道真。佛所勸化皆使至道。是精進報。眾生問義不以疑礙。講說宣傳各令得解。是一心報。分別發遣決了圣明靡不通達。是智慧報。是為六。何謂佛道度無極有六事。其以無明頒宣經典示以圣慧。是布施報。佛所遣使安隱無明。令至晃昱道德之光。是持戒報。滅一切穢順從永慌辯才無量。是忍辱報。其法平正致定不忘常念十方。是精進報。普入一切奉行至德強而有勢。是一心報。勇猛無畏曉了道元志無上真。是曰智慧報。是為六。何謂一切智度無極有六事。在諸通慧目之所睹而無弊礙。是布施報。知眾會心所念本末。因為說法令心坦然。是持戒報。能聞遠近所演至要平等坦然。是忍辱報。隨時說法從一切意各各得解。是精進報。其宣經典不失次敘。各得其所方便有宜。是一心報。從其所樂講論正慧而無所受。發起一切成其詩頌。是智慧報。是為六。何謂無余度無極有六事。若心安隱奉行道法。發起至義至無余難。是布施報。若用道法以為快樂。速為他人開化不逮。是持戒報。篤信諸佛所說經法。等無有異。是忍辱報。等觀三世去來今事永無掛礙。是精進報。若以禪思脫門三昧。因斯正受隨其所樂。恣其所為思惟定意。是一心報。各為講說若干品法。皆得開解志無上法。是智慧報。是為六。何謂有余度無極有六事。滅度之后舍利分布。以福訓誨使得無為。是布施報。思惟禁行親近無為恣其所樂。是持戒報。是于如來精舍神寺。諸天一切皆來自歸皆當作禮。是忍辱報。佛滅度后勤行訓誨精進不疲。為聲聞行不令掛礙。是精進報。稍漸進前三昧正受得至滅度。是一心報。以圣明根修度世慧普游弘衍。是智慧報。是為六。何謂可止度無極有六事。在于佛世教化眾生。受食利養行正不邪。是布施報。說可福報。猶如梵志字披羅陀。罵詈誹謗。佛時和顏不以嗔恨。爾時三億天人悉發道心。是持戒報。孫陀利者(晉曰善妙)謗毀如來。如來因是開化外學萬二千人令得解脫。是忍辱報。勢力堅強心常自視。由如菩薩行正慈心。若墮獸中為師子王。假使侵克默然受之用化畜生。是精進報。若離其意加之不可默不與諍。靜然受之不抱在心。是一心報。若以禪思講宣道化。答所問義靡不得解。是智慧報。是為六。何謂諸佛度無極有六事。若頒宣法遍告佛國。悉使聞音乃達上方一究竟天阿迦尼吒。是布施報。若演光明遍三千界。開化眾生普令安隱。是持戒報。其以法雨弘寬曠至。化諸編發梵天之等使入大道。是忍辱報。變化神足顯其威神。憂為迦葉等類悅豫服為弟子。是精進報。心念梵天其心觀察我不以虛。志存梵行欲度諸梵。是一心報。以時開導如師子吼。莫不蒙慈。慈若虛空普覆一切。是智慧報。是為六。何謂方便度無極有六事。昔有梵志名隨堅。廣有所施各八萬四千。皆以勸助建立佛道。如比丘尼名大愛道。佛勸喻曰。以金織成上于圣眾。說是語時。八百比丘悉入法律。是布施報。諸滅度佛猶安隱學。以開外士名曰須摩。在于欲中則以六事調護其意使受道律。是持戒報。雖在仁和。由如往昔有一菩薩。行忍辱時。名羼提和。迦夷國王斷其手足及與耳鼻。血化乳湩。心不起嗔無有瘡病。念懷大哀愍如赤子。當時開度八十億天。是忍辱報。勉己勤修。猶如五通菩薩大志。勉出五百梵志童子。令歡喜悅悉受道教。是精進報。若聞經典勢力轉增。乃至無極定意正受。是一心報。恣意任力而頒宣法。隨其所好而度脫之。是智慧報。是為六。何謂愁戚度無極有六事。若有所施心懷憂思。常如慧明供養大圣不以求利。是曰布施。招致道乘來于一切。造立道業成就具足。是曰持戒。由如申日(晉曰首寂)因外異學興惡請佛。緣是受教入于佛道。是曰忍辱。亦如往昔虛羅龍王。心毒勇猛霜雹五谷及害萬民。佛化開導。是曰精進。本成佛道為最正覺。時佛默然禪思不惓。梵天來下請佛勸助。唯垂說法救濟三界。是曰一心。猶如蛇蚖懷毒甚盛佛來入火室開化入律降伏自歸。是曰智慧。是為六。何謂開化真陀度無極有六事。夫自安身救護他人一切所有施而不吝。是曰布施。由如菩薩名蓮華藏。以金剛行心大堅強無所貪吝。一切眾生心計有身。言有吾我。用吾我故等奉行法。為彼眾生寧失身命終不毀戒。是曰持戒。猶如昔鱉度眾賈人令不溺死。反懷惡心抱無反復。而念還害殺于鱉身。一心安慈無忿念意。是曰忍辱。猶若有魚在于水中牽掣人啖食其身體。及諸雜蟲來危人身。在中救之令有慈心。是曰精進。假使諸獸來欲殺人。悉能含耐而不加惡。是曰一心。若諷誦學億載經卷垓數譬喻。以是圣明度脫他人。是曰智慧。是為六。何謂為異度無極有六事。若有所見饑乏窮厄隨時與之。是曰布施。如號名聞梵志道士。大祠祀施我在中食。因開化之而發道心。是曰持戒。又其梵志勤設醫藥。以治眾病加示法藥。咨嗟至德。悉使眾生得生天上。是曰忍辱。勤修身行解出家業。雖未成佛勇銳如斯。是曰精進。其以禪思超在山頂。無上正真受以三達知去來今。是曰一心。若以體解十八不共諸佛妙法。頒宣道化十八地獄。是曰智慧。是為六

　　三十七品第十三

佛告喜王菩薩。何謂四斷度無極有六事。諸惡不善未有生矣護令不起。是六度無極合集勢力。消滅塵勞常使清凈。是曰布施。求不善服消除眾惡非宜事業。是曰持戒。解于自然非法之元化使入道。是曰忍辱。未生諸惡尋前盡滅興隆道法。是曰精進勸化他人使入正真宣傳道業。是曰一心。究竟自然諸惡不善使不復生。因是心行長養道化。是曰智慧。是為六。何謂這起尋滅度無極有六事。若塵勞興親入其中。睹見菩薩方便習真。是曰布施。患厭愛欲難之不凈奉清明業。是曰持戒。在彼斷穢遵修清白。若盡惡習非法之元。功德未生勤勸使興。是曰忍辱。若解了慧分別塵勞消眾愛欲。是曰精進。常在燕居專心禪思定意三昧。是曰一心。篤信他人六度無極。興發善德度脫一切。是曰智慧。是為六。何謂未興眾德因而興之度無極有六事。若發諸善不舍虛乏。積功累德每生自克。是曰布施。若致善德益以好樂。令使增長以惠一切。是曰持戒。遵空無事不盡德本。以消眾惡不善之行。是曰忍辱。身口立行方便無緣因興道德。是曰精進。若奉法教攝眾猗想。而不忘失定意正受。是曰一心。所造得興無起發意。成就道明開化一切皆荷道慈。是曰智慧。是為六。何謂以發立德度無極有六事。以起眾善功德之元。不生惡行無益之義。是曰布施。以斯忻樂唯志至真。不念小業無益一切。是曰持戒。察諸應宜而不懷恨除眾不慎。是曰忍辱。所可將護未曾虛妄皆入于道。是曰精進。奉遵道力不為羸劣強而有勢。是曰一心。順從習俗一切不墮邪見六十二疑。勸助一切不抱妄想。是曰智慧。是為六。何謂神足度無極有六事。斷眾貪穢思惟經典。以成神足未曾忘失。是曰布施。云何菩薩而具足成就。從意所樂無所好念。若以法義而喜施與救濟危厄。是曰持戒。其樂堅固不可毀壞心不生恨。是曰忍辱。若慕出家棄世榮樂以法自娛。是曰精進。若以正觀一切如幻三界若化。是曰一心。設好決疑無余結網深入微妙。是曰智慧。是為六。何謂四神足勤修精進度無極有六事。若護神足飛到十方。無所掛礙開化一切。是曰布施。若以殷勤志于大業心進愿樂。愿樂輕舉游行天下。是曰持戒。勤修發意日日增進。而不懈廢并化眾生。是曰忍辱。逮得方便所當興為。出家學道不好邪行。是曰精進。決眾狐疑悉使開化。可意悅豫因發道心。是曰一心。所可勸助普入一切。諸闇蔽人使識正真。十方蒙恩。是曰智慧。是為六。何謂心行神足度無極有六事。其心平等盡眾垢塵常行清凈。是曰布施。若離愛欲不凈之行奉修清白。是曰持戒。曉了所生如是滅盡。不得久存唯道可恃。是曰忍辱。逮得無想。雖有所逮。逮無所逮。是曰精進。心所建立除去所拘。而無所住常遵正真。是曰一心。斷眾結著未曾有縛心等如空。是曰智慧。是為六。何謂所識神足度無極有六事。所識造行使離愛欲無復貪塵。是曰布施。若逮真正不為危諂一切無犯。是曰持戒。勸助清凈而無瑕穢常慎眾諍。是曰忍辱。所可越度普入一切眾生蒙荷。是曰精進。若能覺知諸所掛礙皆是損秏不為放逸。是曰一心。以棄弊塞脫無掛礙。不失大辯開導不逮咸令深入。是曰智慧。是為六。何謂第一禪度無極有六事。所勤方便逮得功德不可限量。是曰布施。所觀察事善權隨時不失一切。是曰持戒。其第一禪受攝方便不失一心。志存定慧常思仁和。是曰忍辱。若消五陰成就五通。遍入五趣而往化之。是曰精進。以致一定專精心寂。而無所生睹見十方。是曰一心。五人至愿不能堅固而違本誓。稽首自歸順從道教。是曰智慧。是為六。何謂第二禪度無極有六事。若以禪思斷眾妄想疾得堅固。是曰布施。曉了無限不可計處。道利戒法因荷其恩。是曰持戒。覺寤眾生自能分別。一切悉空心不復起。是曰忍辱。若靜燕居習自攝心而不放逸。是曰精進。若樂解脫存不退轉。不志小節定意正受。是曰一心。所觀發明愍己哀彼。一切普等不為偏黨。是曰智慧。是為六。何謂第三禪度無極有六事。行第三禪忻樂順安。棄捐眾惡不善之業。是曰布施。方便勤修舍諸伎樂志存禁義。是曰持戒。其心專精離于所好。外眾邪欲不以歡喜。是曰忍辱。而于其內察無常苦空靜非身。無所忘失建立其志。是曰精進。其意堅固靡所不達行不馳騁。是曰一心。以盡諸漏無復報應罪福之患有無之業。是曰智慧。是為六。何謂第四禪度無極有六事。若以四禪斷一切眾苦。志于法樂永除眾惱無復諸難。是曰布施。悉棄眾苦三界終始長樂無患。是曰持戒。盡察一切周旋三界。生死危厄究竟本無。是曰忍辱。以得燕寂未曾想求。存念逮得而無所望。是曰精進。以獲致安禪思不慌定意正受。是曰一心。以成清凈勸助甘露不死之藥名曰法訓。以療一切盲冥不達。是曰智慧。是為六。何謂身意止度無極有六事。云何身意止。盡身不凈殺盜淫業。奉身凈行不計有我。是曰布施。棄捐所有親親之宜無所戀慕。是曰持戒。若以好樂無吾我法不貪三界。是曰忍辱。一切所見放逸其心。令得自在不從非法。是曰精進。若睹一切三世自然。本無所有猶如幻化。是曰一心。見諸所非法自起滅。本無所生悉亦無處緣對而興。是曰智慧。是為六。何謂痛癢意止度無極有六事。若使不顯心無所貪。痛癢意止自然休息不追眾緣。是曰布施。以睹苦痛不造禍福無復眾患是曰持戒。篤信空義心無所生。堪任一切諸不可行。是曰忍辱。不猗痛癢善惡苦樂亦無所著。是曰精進。其以樂痛在于三界。消三毒苦永無有余。是曰一心。若以善斷一切諸痛。志慕道法未曾有患。是曰智慧。是為六。何謂心意止度無極有六事。斷諸所樂五欲所思。自見其心興發法念。是曰布施。睹彼瑕穢自調其心柔順隨真。是曰持戒。觀察諸法令意念止遵奉六度。是曰忍辱。若能禁制心所馳逸使不邪行。是曰精進。若想他人心止愛欲解悉本無。是曰一心。所見篤信依于緣使。奉空無相無愿之法。是曰智慧。是為六。何謂法意止度無極有六事。睹諸法實為示顯明各使心開。是曰布施。一切所觀皆悉本空。盡察諸法猶如幻化睹眾本無。是曰持戒。遵奉經典勤修報應。以施一切無所增損。是曰忍辱。若見危他常抱慈心。棄捐眾害志存道法。是曰精進。雖游諸法了一切法。無所著猗其志寂定。是曰一心。順其上下十二緣起。曉斯元際本末悉寂。是曰智慧。是為六。何謂見其苦諦度無極有六事。目睹三世心解皆空。舍眾苦患無所希求。是曰布施。見諸苦元無一可樂。因致生死皆為憂惱。是曰持戒。察眾苦事從己緣對而有此難悉虛無本。是曰忍辱。觀諸苦惱悉從微起。不能分別用無覺故。是曰精進。視其諸苦由因習生。自將邪冥悉本清凈。是曰一心。如是觀者不為邪行。斷一切苦使無根元何有枝流。是曰智慧。是為六。何謂習諦度無極有六事。若以習行心舍眾業五陰六衰。是曰布施。若見眾生五陰六衰十二諸入。除去諸習。是曰持戒。若以和同生度無極。成諸法行無上道業。是曰忍辱。若捐愛欲具道品法。觀一切法睹見其無所因由生。是曰精進。若斷眾結一切受處而無所受。是曰一心。其觀眾難無益之法消害苦惱虛偽之患。是曰智慧。是為六。何謂盡諦度無極有六事。逮得盡苦遵行道義奉行無愿是曰布施。若以志樂滅盡之行。盡無所盡為以都盡。是曰持戒。除去眾想掛礙之本。而復自然悉無所著。是曰忍辱。從本以來所更勤苦。以滅眾惱長得安隱。是曰精進。志存清修燕坐獨處。思惟三昧自伏其意。是曰一心。若不取證志盡塵垢。無有愛欲正受定意心不懷亂。是曰智慧。是為六。何謂道度無極有六事。若獲至真行與道俱。和同不慌救濟眾厄。是曰布施。其睹道業而從經典。不反邪教因而化之。是曰持戒。其念其法若不念道。勸助入法存在正真。是曰忍辱。其總持法攬三界元。宣布經典遵承道教。是曰精進。假在道行不隨世俗。因其正真而不虛妄。是曰一心。若能解道隨其形類。一切悉了各開化之。是曰智慧。是為六。何謂信根度無極有六事。信斷眾惡悉為本寂。除不善行為顯道元。是曰布施。奉行篤信樂一切法。眾德之元悉無所生。是曰持戒。以懷至信得歡喜悅。無有嗔恚。是曰忍辱。達無所有以好真有。究竟執持一切諸法。是曰精進。以解脫根道德之元。信勤精進眾根寂定。是曰一心。以能存信志存道品不慕邪念。是曰智慧。是為六。何謂精進根度無極有六事。所可勤修志御堅固。奉行方便永無貪吝。是曰布施。不猗有為不舍顯明寂于無為。是曰持戒。身之所行一切形類都無犯害。是曰忍辱。志存玄迥慕大弘誓無極之哀。是曰精進。聽隨時節聞輒奉行而不懈廢。是曰一心。所學法普悉暢現世后世之事度世之業。是曰智慧。是為六。何謂意根度無極有六事。若見真諦睹家居業眾穢之患棄捐所處。是曰布施。觀有為貪不念無為消諸所著。是曰持戒。察其逆順不習眾苦無所貪心。是曰忍辱。若能總持一切諸法永不忘失至道德本。是曰精進。行寂然義入諸所生心無所生。是曰一心。從如審諦不隨虛妄。思惟諸法無有根本。是曰智慧。是為六。何謂定意根度無極有六事。以定意根消除塵勞難及玄虛無復眾患。是曰布施。棄舍諸亂得三昧定開示一切。是曰持戒。若心寂然未曾有亂。得住定意正受之業。是曰忍辱。若志不樂諸因緣事。甘樂法樂為無上法。是曰精進。其心專一而無二念。定意正受導利一切。是曰一心。強而有勢志不怯弱。伏心自制行三昧定意。是曰智慧。是為六。何謂慧根度無極有六事。志存圣明一切所有。而悉消除眾塵之行。是曰布施。以致明達至遠玄妙心無所猗。是曰持戒。能為眾生忍一切勞。生死周旋世世不廢。是曰忍辱。曉了道義總攬至要解本清凈。是曰精進。以上圣明寂然惔怕。為眾生故宣其本元。是曰一心。以慧解脫奉無所行。靡不通達三界蒙恩。是曰智慧。是為六。何謂信力度無極有六事。若有所信無所違失如師子王子。與眾共約未曾失信。是曰布施。戒所立處而無所懈。猶如往昔有象子食以長其身。菩薩如是服柔順法。能思惟此以成佛道。是曰持戒。正使人來破碎骨髓。續習慈心由如蘇摩菩薩大士救諸蠕動。雖有害者其心不變。是曰忍辱。勤行精進未曾退悔。盡其根元如竭大海。所行如是消淫怒癡。是曰精進。若以禪思如法悅豫。行轉增進消除眾想是曰一心。所修圣慧而無所受。所行如法不違道教。是曰智慧。是為六。何謂精進力度無極有六事。行甚忍辱隨時方便度脫一切。是曰布施。若以勢力致于最勝然可所作。猶如俱耶國王之子力伏怨敵。是曰持戒。若聞虛無隨順可之。猶如須星國王夫人所行殊特柔軟仁和莫不歸伏。是曰忍辱。所奉勤修能行至真。致大通達不樂懈廢。是曰精進。所行禪思普無不入。救脫一切而無放逸。是曰一心。因明所生遂致成就隨時順義。猶如往古郁多童子誘諸伴黨。是曰智慧。是為六。何謂意力度無極有六事。若在天界而不斷除天上五樂。心不犯欲亦無所顯。是曰布施。若睹諸天天上玉女。見其患難而無所著。是曰持戒。雖在天宮不貪天上。不樂寶殿自然百味。是曰忍辱。以作天人志在解脫。離眾甘樂以法為樂。是曰精進。若在諸天住在眾會。其心不亂定意志法。是曰一心。為諸天人頒宣經典。而志詳序不懷恐怖。是曰智慧。是為六。何謂定力度無極有六事。一切所有施而不吝寂然悅豫。若摩調王棄國捐王行作沙門。是曰布施。慎護身行無有口過。將養其意心不追世。是曰持戒。舉動作事隨順安隱不隨非義。是曰忍辱。觀察諸法睹如真諦而無邪念。是曰精進。其一切法眾學四輩志無上正真所觀睹諸法空無所有。是曰一心。不猗世法其心誓愿。由如陶家成就眾器。是曰智慧。是為六。何謂慧力度無極有六事。有來索頭即以施之不逆其心。若如往昔迦夷國王敢有求者輒施與之。是曰布施。救護他人不貪己身。由如閱叉斷絕王路。菩薩爾時不惜軀命與鬼神斗而降化之。為一切故開通王路使眾賈客安隱往來。是曰持戒。昔者菩薩三反入海。欲脫諸難使眾人安將從歸家。是曰忍辱。所興施與得其處所。越眾河源七反入海。致眾財寶以救貧匱。是曰精進。以禪思度恣其心意。欲生何所天上人間十方佛前。是曰一心。所遵圣明解如野馬。善將護己勸遵圣道。使宣道法。是曰智慧。是為六。何謂念覺意度無極有六事。舍不善念專精進念。因思功德發無上正真。是曰布施。意所依念思惟法相。而自檢已令不馳騁。是曰持戒。若志惟念合集諸法。不令馳逸柔軟和調。是曰忍辱。志所勤修無所望舍。懷抱道志以愍一切一心定意。是曰精進。強而有勢救攝諸力令不羸劣。是曰一心。已脫意念順從義力。高德之義圣明難及。是曰智慧。是為六何謂法覺意度無極有六事。選擇諸法奉清凈行棄眾瑕穢。是曰布施。順求解脫宣傳諸法。以化一切三界之患。是曰持戒。棄捐吾我無所戀慕。唯念道寶無上正真。是曰忍辱。所行正義選求經典六度無極三乘之藏。是曰精進。普求諸法無有色像。坦然玄虛無有處所。是曰一心。推于一切諸所有處。不可護持本原自然。是曰智慧。是為六。何謂精進覺意度無極有六事。若能覺了一切財業為不可保。心無所著棄世所有。是曰布施。所行勤修永無所樂。慕于道法志無上真是曰持戒。所勤修行了于三界。天上天下悉如幻化無所依猗。是曰忍辱。自調己心教化眾生。靡不究暢各得其所。是曰精進。所念禪思斷諸結著。求其本末不見根原。是曰一心。明無所依不從他受。曉了一切諸術音響入第七地。是曰智慧。是為六。何謂喜覺意度無極有六事。和顏悅色愛法無厭是曰布施。護身三事口四意三。是曰持戒。心柔軟好未曾起恚。是曰忍辱。念十方佛無有邪想。是曰精進。其心寂安悉無所生。是曰一心。圣明了了解一切空。是曰智慧。是為六。何謂信覺意度無極有六事。身行篤信表里相應。是曰布施。心懷篤信無有邪想。是曰持戒。在于生死不發貪嫉。是曰忍辱。所懷篤信未曾斷絕。通達大理無所蔽礙。是曰精進。合集諸信而不散失無上正真度脫一切。是曰一心。觀察諸盡使無所滅。好樂正真救濟三界。是曰智慧。是為六。何謂定覺意度無極有六事。所行精進而不懈廢。若得定意見十方佛。是曰布施。逮得寂靜離眾欲愛。不貪榮好常志大道。是曰持戒。所止定意受諸道品。奉八正路菩薩之法亦無所取。是曰忍辱。其意平等了一切空。本來自然無所破壞。是曰精進。使諸往見六十二事。羅網自纏陰衰蓋已。以了本無自然銷盡。是曰一心。若得逮聞以諸法盡本無所生。一切寂靜解空無礙。是曰智慧。是為六。何謂護覺意度無極有六事。皆能放舍所可愛重無所貪惜。能救眾厄窮于道法。是曰布施。護身口心不犯十事奉行十德。是曰持戒。寂察眾生十二牽連。用無覺故。菩薩暢之無所猗著。是曰忍辱。遠諸本末攀緣稱說。而無所習習奉六度。是曰精進。心思眾生由犯穢行墮在惡趣。為之愁悒愍傷雨淚。是曰一心。斷諸所生使無所生。見眾患難一切諸法本無所有。是曰智慧。是為六。何謂正見度無極有六事。若解正見舍眾邪業無益之元。是曰布施。暢達以至終不虛妄常行至信。是曰持戒。體了行已清凈伏意。歸于大道度脫一切。是曰忍辱。以能自制愍念他人一切三界。生死勤苦遵奉勤修。是曰精進。志于無上棄舍三世。而離自大卑心自伏。是曰一心。得真諦報舍眾邪見。行開士法靡所不通。是曰智慧。是為六。何謂正念度無極有六事。等思斷除一切所作而無所作。功德善本。是曰布施。以正諦念常思道法。不舍愛欲猶如蓮華。是曰持戒。所云地者謂其地主。從其因緣而堪任之。受佛法教分別身空。是曰忍辱。以平等念棄捐眾相。在于一切諸所合會而無合會積功累德。是曰精進。勸助一切諸善功德。悉皆本空不可分別。是曰一心。所修正見現世后世。度世之法真諦清凈。是曰智慧。是為六。何謂正方便度無極有六事。舌無惡言善教加人。開示道法以救一切。是曰布施。所行清凈而無穢濁宣菩薩法。是曰持戒。宣至真言無傳世俗無益之教。是曰忍辱。處在世間常護語言不樂俗談。是曰精進。常行專精其心無想。寂然惔怕其行無二定意正受。是曰一心。所言至誠論道說義不演余談。是曰智慧。是為六。何謂正業度無極有六事。所修正業無有罪殃。以德自衛奉行三寶。是曰布施。逮得所愿具足眾德。而無非法無益之行。是曰持戒。所應隨順無有顛倒。悉解無常苦空非身。是曰忍辱。一切所趣不御現在不可之業。是曰精進。所受奉行十善六度永無所著。是曰一心。所遵正業未曾妄想不志邪本。是曰智慧。是為六。何謂正命度無極有六事。又隨時宜方便化人。以時行可意立正命矣。是曰布施。若以滅度所習住命不貪其身。是曰持戒。若見眾生本無純淑。而興愍哀欲使入道。是曰忍辱。若以諸法知之歸盡道不可盡。是曰精進。在于眾生無所用命。以道開化一切眾生。是曰一心。不以衣食而自立命唯志道法。是曰智慧。是為六。何謂正定度無極有六事。意普觀察有為之事本悉無為。雖在無為而不取證。是曰布施。若等善惡功勛穢濁。而無有二。一切諸法亦復如是。是曰持戒。德行不斷日日轉上。至不退轉地。是曰忍辱。其善快報不可限量。念施一切十方人民。是曰精進。等見一切諸法根元。皆如是諦本無所有。是曰一心。若奉寂然本末悉空。無所忘失無能侵者。是曰智慧。是為六。何謂正受度無極有六事。若樂正見不隨邪疑。斯行正見無有邪業。是曰布施。建立平等正真之行奉菩薩法。是曰持戒。若以正定見安隱脫不為邪業。是曰忍辱。其以等寧。奉開士本。夙夜不懈無所受猗。是曰精進。懷來安隱如心所愿。所作善業咨受泰然。是曰一心。以三昧行斷絕伴黨無是非心。是曰智慧。是為六(八道品中舊闕一種)

賢劫經卷第四賢劫經卷第五

　　　　西晉月氏三藏竺法護譯


　　寂然度無極品第十四

何謂寂然度無極有六事。假使能斷諍訟之法性常和調。是曰布施。若身口心篤信悅豫。不犯諸法與道合同。是曰持戒。以無陰蓋五陰六衰受正無礙。是曰忍辱。其三昧定無能動移。淫怒癡心不能染之。是曰精進。圣慧所行無能分別。應時隨便度脫一切。是曰一心。所愿普至周遍一切。去來今法三世無礙。是曰智慧。是為六。何謂所觀度無極有六事。所未聞法而得聞之。以用開化一切眾生。是曰布施。不得諸見本無邪疑。以度一切瑕穢眾罪。是曰持戒能得開化無數眾生。使發道心愍念危厄。是曰忍辱。口所宣布佛正真行。常得成辦并化他人。是曰精進。若能次第暢達諸法三十七品十二緣起。是曰一心。其在智慧了一切空。不有想愿解無所有。是曰智慧。是為六。何謂樂明度無極有六事。若能應時離老病死眾患之難。宣示道法無上正真。是曰布施。以明消滅愛欲之惱。無上大道自然為伏。是曰持戒。若以圣慧一切普定。等無邪業悉行菩薩。是曰忍辱。一切普安以晃昱明。志存道地靡不周遍。是曰精進。若以明曜普受一切。諸法根元了無處所。是曰一心。其用圣慧皆知一切諸法經典十二部藏。是曰智慧。是為六。何謂來解脫度無極有六事。志所解脫柔軟安隱。常好救厄眾生苦患。是曰布施。除于一切所止掛礙。使無闇蔽。是曰持戒。若有所受。棄捐眾穢常修梵行。因其行業恒奉行德。是曰忍辱。一切普愍十方世界。歡悅惔怕心無所生。是曰精進。常能隨時堪任忍辱。一切苦樂不以增減。是曰一心。常以法教不違道法。所在一切至真不虛。是曰智慧。是為六。何謂入比丘圣眾度無極有六事。若能化立一切諸愿志存道愿。是曰布施。隨其所樂建立一切。化之以道。是曰持戒。其以寂然所愿惔怕。心不憒鬧化之節限。是曰忍辱。所行殊特與眾超異不與俗同。是曰精進。心所受法常使真正。總持諸法而無放逸。是曰一心。寂然專行至于脫門。空無想愿不中取證。是曰智慧。是為六。有八部眾會。亦復如是等無有異。何謂八部義度無極有六事。若宣布義為解非義。不可用心了正真義。是曰布施。可一切眾三界天人心之所好法誨宣布。是曰持戒。若敷演義無有瑕穢。常修清凈慈心仁和。是曰忍辱。所講至誠具足廣布。為他人頒宣道教。至于阿迦膩吒天宮。悉荷道宜。是曰精進。以義等意可悅一切。是曰一心。所住立處無嗔恚法以法勸化。是曰智慧。是為六。何謂歸解法度無極有六事。若逮諸法而無所失。順從道慧不違正法。是曰布施。除彼我想不計有身。三界自然心無所著。是曰持戒。言行相應不相違越。身口心行常定相應。是曰忍辱。夙夜勤修而不斷絕。戒定智慧度知見法。是曰精進。常住道法不順非義。化以四恩加于眾生。是曰一心。常行至德等不為小節無益一切無有異念。是曰智慧。是為六。何謂分別順理度無極有六事。若宣化說十二隨順。壞惡眾穢消于五濁。是曰布施。若以寂然化諸迷惑。至于滅度及度一切。是曰持戒。其隨世俗言談說事。因而教之普至一切。是曰忍辱。若以能舍淫怒癡行。是一切非眾想邪心。是曰精進。靜思禪定三昧正受。不發眾念無益之思。是曰一心。所以奉行圣道至慧。以歸解脫無著無縛。是曰智慧。是為六。何謂辯才順理度無極有六事。若為眾人宣若干品辯才之慧。是曰布施。言辭至妙和柔潤澤遠近無不歸之。是曰持戒。能可一切來聽者意以用著心。是曰忍辱。教言普遍無有邊際聞于十方。是曰精進。名德遠著天上天下。功德悉足未曾斷絕。是曰一心。其至法藏無所從生。入于三界乃達滅度。是曰智慧。是為六。何謂無厭度無極有六事。為諸貪者說經行道未曾懈惓。念度一切眾貪嫉者。是曰布施。愍傷眾生而開導之。示以三寶佛法圣眾初亦不厭。是曰持戒。自以精進不行嗔恨。寧破身骨建立周遍普平等之心使法流布。是曰忍辱。若以神足飛行遍至。用心殷勤時化愚冥諸應度者。是曰精進。隨其所欲三昧正受而訓誨之令存道行。是曰一心。諸欲聞經從其人數。愿樂時聽尋為說法。是曰智慧。是為六。何謂施度無極有六事。若有法教所可施與以用勸助。普于一切各使得所。是曰布施。所可施與其口身心柔軟和悅以法化人。是曰持戒。好樂惠與不逆求者和顏悅色。是曰忍辱。所施調意念行方便。去諸不善凈修功德。是曰精進。其心清徹不壞穢濁。清志定意愍于一切。是曰一心。所可施人以是功德勸助佛道。亦化眾生使發大意。是曰智慧。是為六。何謂戒度無極有六事。所奉禁戒慈心為本。常以無畏加于一切。是曰布施。無畏不懷嗔恨護身口意三事無犯。是曰持戒。常抱愍傷心哀一切無傷害意。猶如慈母育其赤子。是曰忍辱。以設方便擁護禁戒。寤因慚恥無益一切。是曰精進。慈加眾生心學謹慎。以為無常專其心志不為放逸。是曰一心。以是慈愍所奉禁戒常行精進。發起一切諸不達者勸助佛道。是曰智慧。是為六。何謂忍辱度無極有六事。若以柔和志存悅豫普安一切。是曰布施。若為眾生忍眾患難。無數劫中不以為勞。是曰持戒。求于生死長遠之難。本末所在不見所奉。是曰忍辱。常抱和悅而求方便不以懈廢。是曰精進。愍傷眾生諸危厄者而降伏之。是曰一心。以是忍辱常行仁和。心不懷害勸助佛道。是曰智慧。是為六。何謂進度無極有六事。愍傷于俗應病與藥各令得所。是曰布施。志在方便無所加害常行慈心。是曰持戒。得諸限礙而致解脫而應惠施。是曰忍辱。在于異處不失應節一切如法。是曰精進。若以勤修晝夜不廢無所毀損。是曰一心。以是精進勸佛境界。使發道心奉遵正業。是曰智慧。是為六。何謂寂度無極有六事。若以慈心向于諸人愍傷眾生。是曰布施。憐念一切三界眾生。而降化之入于深法。是曰持戒。傷于世俗愚冥之眾。示以道宜心導御之。是曰忍辱。若出家學無上正真。志存寂然不為放逸。是曰精進。諦思法施以開化眾。諸不達者而頒宣法。是曰一心。志性清凈而無垢濁。順從滅度不中寂滅。是曰智慧。是為六。何謂智慧度無極有六事。若以經典法施于人使發道心。是曰布施。若有所說離于衣食不貪利養。是曰持戒。若以法施不猗俗業不用懈惓。是曰忍辱。入于一切總持諸法。無所不攝各令亙然。是曰精進。以諦思惟三世大難敷演法施。是曰一心。若以本凈本無之義宣布道教有所導示不失其原。是曰智慧。是為六。何謂眼報度無極有六事。若以好眼愛敬眾人不以加害。是曰布施。若以其眼有所觀察。悉了無益唯法可恃。是曰持戒。所見廣遠而無限量。不得邊際無不可盡。是曰忍辱。其眼寂靜而無所著。一切眾色悉空本無。是曰精進。所睹悅豫見者歡喜以法為樂。是曰一心。諸來見者心身歸伏。普共踴躍能至究竟。是曰智慧。是為六。何謂耳報度無極有六事。耳有所聽無所違失常存在法不為俗想。是曰布施。其耳清凈無有穢濁。解一切音本悉寂然。是曰持戒。若有所聽其音清徹而無邪想。是曰忍辱。耳有所存睹其微細不可限量。是曰精進。察其懸遠耳悉逮聞。知之皆空無益于人。是曰一心。聞無所有聽無堅固猶如呼響。是曰智慧。是為六。何謂鼻報度無極有六事。若鼻清徹了一切空不有所嗅。是曰布施。而其鼻根息無所念。惟志道心無所損失。是曰持戒。寂然惔怕而知止足。是曰忍辱。所嗅順宜無所犯負不在情欲。是曰精進。鼻無所受不貪眾香而無放逸。是曰一心。鼻有所嗅知其瑕穢無益一切損耗學心。是曰智慧。是為六。何謂舌報度無極有六事。舌雖得味不以貪樂。離于喜悅甘于戒宜。是曰布施。語言了了惟宣法教。是曰持戒。若無數眾正及其所言辭宣示同學。是曰忍辱。設使識念無限之慧為人解說。是曰精進。滅其堿酢舌之所習五味所利。是曰一心。舌有所說常傳道教廣有所耀。是曰智慧。是為六。何謂身報度無極有六事。身有所豐財業經典以惠世間。是曰布施。無數眾人咸瞻仰之。以奉受言。是曰持戒。其身所以作人尊貴。用供順佛而有威德。是曰忍辱。體強有勢靡不依之。一切眾生悉共蒙荷。是曰精進。形柔軟好常以和悅顏貌光澤。是曰一心。清白潔白多所堪任開化眾生。是曰智慧。是為六。何謂心報度無極有六事。其心平等普順遍入一切眾生。是曰布施。若意所念多所悅豫莫不法行。是曰持戒。所可度脫樂現在義不為非義。是曰忍辱。其意覺疾僉然通達心無所礙。是曰精進。所遵奉行常遵道法順從和雅。是曰一心。其稱音響遍入諸法。一切眾行校之定法。是曰智慧。是為六。何謂愍他人勸助度無極有六事。訓化他人有所施與。猶如過去有人其人名曰號是生子。救護天下閻浮利地。一切眾生皆勸化之。入佛大道而開導之。是曰布施。以戒勤修咸安他人。以斯功勛致其報應。猶如飛鳥眾輩集會吐水滅熾火。是曰持戒。以和哀人用加生死立如梵天。愍念黎庶忍于眾勞。是曰忍辱。精勤教人若如病者遭值兩命其壽未盡懷愍傷心。有醫親近念之靡已。即越二萬八千里往詣其所。致于醫藥療治其病。菩薩療治一切如是。是曰精進。若以禪思而愍他人。猶如加賓黃色仙人興立城郭。哀眾生故。是曰一心。若以智慧普安天下。使諸念典壽在天上。若在十方受其天身。皆消怨賊隨河流逝乃至龍所。是曰智惠。是為六。何謂愍己度無極有六事。為己所興有益之業。并安眾人能使成辦。是曰布施。身自隨應積眾德本不為禍害。是曰持戒。其體嚴莊若上妙華其色猶然。是曰忍辱。其為己身夙興夜寐。不以懈廢救眾危厄。是曰精進。身常精進念己之故。愿生天上十方佛前。是曰一心。七反劫燒成已復敗終已復始。往反此世不以迷惑如加賓王。是曰智慧。是為六。何謂法度無極有六事。以若干色莊嚴瓔珞。本施所致得是功德報。是曰布施。法不住顛倒無所猗著唯志經典。是曰持戒。設能消除淫怒癡垢眾生之想。是曰忍辱。以佛經道行度無極。無有二行因其方便。是曰精進。得平等心永除所著心無所求。是曰一心。光曜振明照于十方。一切諸法為暢分別。上中下法真不有二。是曰智慧。是為六。何謂宜度無極有六事。所施之報果致大富因興經道。是曰布施。其所奉禁果致生天。常思法行不慕天安。是曰持戒。其忍辱果無恐章句斯則其誼。常專精思欲度一切。是曰精進。所可禪思勸助所生。斯則其誼。名曰一心。若合集智增益圣慧。常不損耗斯則其誼。是曰智慧。是為六。何謂[邱-丘+半]畔解度無極有六事。所行精勤不壞其身。是曰布施。以斷眾想悕望之業解脫而喜。是曰持戒。逮得法忍而無廢失。是曰忍辱。所行吉祥一切普備。是曰精進。所可禪思致滅度果。是曰一心。所修圣明勤獲咨受逮得金剛三昧。是曰智慧。是為六。何謂樂勸助度無極有六事。假使布施不志睡眠不起我想。如大名稱有九十六諸大叢林。在于一切諸大藏處。王以惠與開化眾人受分衛福。猶如無罪國王之子。離于所居終不妄語。如身本時救眾危厄不作惡罪。是曰布施。以供養父母師友。尊敬其身究竟不懈。及其經典及知至佛無諸疑網。是曰持戒。若以柔和護于他人。如自棄身不利血脈龍王所護。猶曾法師精進殷勤三萬二千歲。習所作行不以愁戚。初未懈厭以化一切。是曰精進。所以禪思愍傷眾生棄捐眾惡。在閻浮利天下哀念眾生人民受五細滑。慈念可意故引古喻以明解之。是曰一心。其至圣明如大六通。是曰智慧。是為六。何謂空度無極有六事。若能逮得空行三昧不起想愿。是曰布施。其意曠然猶如虛空不可限量。是曰持戒。以能獲致不退轉地。得受佛決見十方佛。是曰忍辱。夙夜勤修而不懈廢力勢日進是曰精進。其心常專定意不亂正一不忘。是曰一心。堅固無難一切所作永無眾患。是曰智慧。是為六。何謂無想度無極有六事。若常以時救濟危厄諸窮乏者一切無想。是曰布施。謹慎諸行護身口意三無所犯。是曰持戒。常修謙恪不懷輕慢。是曰忍辱。所作功德不以懈廢。而用勸助諸不逮者。是曰精進。出家志法諸學追慕。道意日進未曾斷絕。是曰一心。己無三毒復斷他人淫怒癡垢使歸命三尊。是曰智慧。是為六。何謂無愿度無極有六事。若能疾逮無所愿本。惟垂愍念三界之患。是曰布施。其離于觀無所輕慢。得無所得乃應道化。是曰持戒。在于三界而無所著。誘化眾生生老病死。是曰忍辱。其內有行常護身口心無所犯負無所違失。是曰精進。所修方便去眾瑕穢無益之行至于解脫。是曰一心。若被德鎧所志弘廣。濟于一切周旋之難。是曰智慧。是為六。何謂行別異度無極有六事。坐佛道場日日常服一麻一米。尋求窮乏以欲惠濟不以為勞。是曰布施。若在其身精進靜定不為放逸。是曰持戒。逮得見佛以學諸法眾行備悉。是曰忍辱。所可懷來暢達諸法。一切本無解無分別。是曰精進。與解脫俱并濟一切生死眾厄使存道意。是曰一心。其心靜然入于憺怕。心無所生了其自然。是曰智慧。是為六。何謂解他度無極有六事。昔有賈客離于彼利。割身所食心清行凈上佛供養。是曰布施。文鄰龍王出現繞身。心無所犯住立而侍。是曰持戒。釋梵來下見佛寂然不演道法勸助說法。是曰忍辱。時以佛眼普觀十方。進退隨時導利群黎。是曰精進。一心七日觀樹思樹。欲使一切有反復心。是曰一心。以見勸助便轉法輪。八音暢達周遍十方。是曰智慧。是為六。何謂勤用意禪度無極有六事。曉見佛得道念勤勞者。是曰布施。往到教化度于五人。睹現變化聞其所說尋輒啟受。是曰持戒。棄離自大順從法律以化不逮。是曰忍辱。而以甘露不死之藥而開化之。是曰精進。五人應時除異想念。是曰一心。以道甘露灌飲貧道。消淫怒癡度五億天人。是曰智慧。是為六

　　十種力品第十五

佛告喜王菩薩。何謂有處無處深淺遠近度無極有六事。從其處所逮得審諦了其本末。是曰布施。所可識知解三界空等無有異。是曰持戒。諸所曉了悉以分別。而得普入仁和之地。是曰忍辱。其弘誓行至德之業強而有勢。是曰精進。毀壞眾穢十二緣起令無有異。是曰一心。所可遵奉而以知時不失圣教。是曰智慧。是為六。何謂知去來今度無極有六事。若能除盡所作眾業眼耳鼻口身心所犯。是曰布施。若能消滅諸緣報應生死禍福。是曰持戒。斯棄所因五陰六衰因緣之對無有事業。是曰忍辱。若離罪福自然消除三界生死。是曰精進。惔怕[火*霍]然斷色痛想行識了無所有。是曰一心。所遵奉行使無所生。其志坦然以道為元。是曰智慧。是為六。何謂知世若干種類度無極有六事。假使眾生斷若干種眾雜之行不以恣意。是曰布施。斷若干種陰蓋諸入。奉行遵修六度無極。是曰持戒。雖在諸種不計有人了諸虛無。是曰忍辱。游在諸品應病與藥。令三界眾生三毒消除。是曰精進。處于四大除貪不計。導御眾迷消諸所有。是曰一心。在于諸種思惟識念解一切空。是曰智慧。是為六。何謂知世諸根增減言各不同度無極有六事。解知四大合成散壞不自計身。是曰布施。覺空其眼耳鼻口身心所行而無所犯。是曰持戒。解心自然一切本無無所不通。是曰忍辱。若能解了男女壽命苦樂善惡。觀此六根了無有本。是曰精進。其能分別信戒定慧。此五根者習道之元。是曰一心。若能通暢在所分別。是他人根諸殊異念。一切解了眾生此根。是曰智慧。是為六。何謂解世好不好若干行度無極有六事。隨所好喜尋為開化應病與藥。是曰布施。所集勸誨慈心一切無所傷害。是曰持戒。從其所樂隨時消除一切眾罪所犯諸惡。是曰忍辱。決其疑網盡眾懈廢。是曰精進。消諸所生及無所生都使永盡。是曰一心。順其所好而令寂然。以權方便而消化之。是曰智慧。是為六。何謂智普入諸行欲縛解縛眾欲方便度無極有六事。若能解了眾苦根原。而燒盡之熾然道教。是曰布施。知諸惱原速棄眾患淫怒癡垢。是曰持戒。體解道宜施以安隱消除眾患。是曰忍辱。孚疾暢達至無上道長樂法樂。是曰精進。分別諸行罪福所歸五趣本末。是曰一心。以知行趣有無之處生死泥洹。是曰智慧。是為六。何謂根力覺意一切脫門定意正受度無極有六事。若以此法惠斯安隱。不造眾惡以恩加人。是曰布施。若平等施貧貴無二而無偏黨。是曰持戒。愍傷他人以法勸助入于道宜。是曰忍辱。自愍傷己神寄其中。本非我身不計有身。是曰精進。解一切空消除名稱愛不自大。是曰一心。以解無常苦空非身無吾我人以此化眾。是曰智慧。是為六。何謂識念過世度無極有六事。若識往古宿世所更無數劫事以用誨人。是曰布施。知在天上人間地獄餓鬼畜生五趣所歷。是曰持戒。分別罪福善惡所趣悉伏其心。是曰忍辱。曉了塵勞愛欲眾穢而無所著。是曰精進。其心體解一切皆空寂無有想。是曰一心。消滅一切諸所有業。睹見一切眾生根原。是曰智慧。是為六。何謂天眼度無極有六事。天眼所睹見于禍福善惡所趣。是曰布施。所應奉行不犯殃釁常志道行。是曰持戒。所睹廣遠無有邊際見眾生根。是曰忍辱。若見一切不以德厭開化盲冥。是曰精進。察眾闇蔽有路無路是非所趣。是曰一心。顯示光曜令得自歸緣是得度。是曰智慧。是為六。何謂諸漏盡度無極有六事。睹諸穿漏瑕疵無益棄之習道。是曰布施。不樂諸漏淫怒癡念志存道法。是曰持戒。不習諸垢常修清凈。是曰忍辱。開化眾心曉了諸想。陰蓋諸入不為放逸。是曰精進。體解諸漏習從道教多所通達。是曰一心。入于生死勤在諸漏。開化眾生令發道意。是曰智慧。是為六

　　四無所畏品第十六

佛告喜王菩薩。何謂以成正覺解了斯法第一無畏度無極有六事。逮得佛道清凈盡患生老病死。是曰布施。心存無為志弘誓愿無上正真。是曰持戒。以真諦觀一切皆空無有邪見。是曰忍辱。一切悉解三界所生。悉以無根靡不通達。是曰精進。為一切智暢化三界諸天人民及三惡路。是曰一心。游八部眾宣布道化。各令得所而無所畏所愿以成。是曰智慧。是為六第一無畏。何謂平等了諸漏盡度無極有六事。佛者無漏諸漏已盡一切無難。是曰布施。無有處所止處已斷。無有欲界色界無色界。是曰持戒。所生無生俱無所起。是曰忍辱。所經名稱玄虛無際不可得元。是曰精進。志懷誓愿以越度世諸有八法。是曰一心。存于解脫輒獲無失逮無上真。是曰智慧。是為六第二無畏。何謂佛所說法真要無比咸受奉行第三無畏度無極有六事。所可遵修了一切空。知起則滅合會別散。是曰布施。以盡三毒諸行放逸而不馳騁。是曰持戒。所云滅者盡所生處永無所生。是曰忍辱。以消眾失眼耳鼻口身心所犯無能得便。是曰精進。以建立道欲度眾生。除眾俗業無益之元。是曰一心。若至脫門生死已盡慧不可盡。是曰智慧。是為六第三無畏。何謂內應等法無能廢意。第四無畏度無極有六事。其內正法得三昧定無能起心。令不安者自然垢盡。是曰布施。其無所生亦莫能盡持智慧法。是曰持戒。消于無常一切法空解道為常。是曰忍辱。所謂內事無能蔽者。以盡有罪之元。是曰精進無能掛礙盡不成就皆使成辦。是曰一心。所以圣明一切自然無能蔽礙。佛道至深能一切決軟劣中容。決了明達眾生根元。是曰智慧。是為六第四無畏。何謂大哀度無極有六事。以懷大悲愍傷一切眾生之類心不有恨。是曰布施。其心平等欲度眾生生老病死未曾偏黨。是曰持戒。若于眾生常行守法。以仁報之可悅得安。是曰忍辱。往來周旋每濟眾生勤苦之患。是曰精進。隨其所好上中下行而開化之。是曰一心。游于三界終始無量度生死厄。是曰智慧。是為六。何謂眼清凈度無極有六事。若能清澄地種水種。心如地種而不可動。洗除心垢猶如水也。是曰布施。其能建立火種風種燒盡眾惡。是曰持戒。設燒生死令無所余。瑕穢悉消不抱嗔恨。是曰忍辱。目之所睹無所不見光明遠照。是曰精進。所行殷勤見一切無心念是非。是曰一心。所觀十方亙然無邊所濟無厭。是曰智慧。是為六。何謂天眼清凈度無極有六事。其以天眼見諸色身。端政好丑長短廣狹白黑肥瘦而往化之。是曰布施。知其身行名字心性身所生土。見身往來周旋之處。是曰持戒。睹其身行分別是非合散成敗。是曰忍辱。察天地壞復還合成生天人物。是曰精進。若見報應罪福善惡道俗明冥。是曰一心。見諸次第遠近深淺空無相愿度三脫門。是曰智慧。是為六。何謂慧眼度無極有六事。以成慧眼普見一切其諸眾生根本始原所從生矣。是曰布施。以能成就逮得解脫無有眾結。是曰持戒。既有所獲建立其心存于道義。是曰忍辱。所致堅強建立普遍。觀于十方悉亦了了。是曰精進。其所睹者猶如真諦審不虛妄。是曰一心。志懷悅豫亦無所生。不墮罪患道意無窮。是曰智慧。是為六。何謂法眼清凈度無極有六事。若能逮得諸佛之法十八不共。是曰布施。自身致斯佛十八法。往濟惡趣十八苦毒。是曰持戒。所睹因緣品第高下深淺微細。是曰忍辱。以觀一切三界所有本悉自然。是曰精進。憶識本末應病與藥以治三病。是曰一心。所見不虛不為愚觀亙然開化一切眾人。是曰智慧。是為六。何謂佛眼清凈度無極有六事。以佛眼見無所掛礙寤不覺者。是曰布施。所察愍傷一切眾生三苦之惱。是曰持戒。度脫眾生不遭諸難永得久安。是曰忍辱。所視無量玄遠無底不可為喻。是曰精進。觀其根本若枝葉果。已熟欲落而就挽之。是曰一心。見本末然從緣而起。以了本無則無所生。是曰智慧。是為六。何謂自在度無極有六事。若得由己得作究竟而不中止。是曰布施。所行到處輒得所愿。不違要誓。是曰持戒。自在立行逮得無想放諸所著。是曰忍辱。仁和柔順分別以解于一切慧。是曰精進。一切皆盡慧不可盡。是曰一心。解一切法明慧圣要化諸不逮。是曰智慧。是為六。何謂娛樂度無極有六事。所施與者離于悕望。猶如虛空化五百蓋覆比丘眾。若梵志聚名曰頭那。井中水泉自然甘美。是曰布施。若入城里人民普安。箜篌樂器不鼓自鳴。是曰持戒。諸根不具盲聾喑啞。跛蹇疾病。蒙其光明悉除眾患。是曰忍辱。演其光耀照于十方無量佛土皆荷眾人。是曰精進。在維耶離城城中內外各各變化八萬四千諸佛身形。是曰一心。彼時因隨為八部眾頒宣經道各使得解。是曰智慧。是為六。何謂難得自歸度無極有六事。威儀禮節安然庠序。功德甚廣能攝受空。是曰布施。以能曉了諸佛世尊。至德玄遠難不可當。是曰持戒。所行堅強方便隨時不失其節。志愿無違應病與藥。而開化之將護眾業。能化毒蚖捉在手中。以至誠故永無所畏。用神足咒故不以為難。是曰忍辱。如目揵連疾解化魔。佛與其俱度彼土眾。不自覺反還在祇樹。棄缽中水旦污佛地。是曰精進。如佛弟子舍利弗言。一時須臾有四十九心起為生死業。佛言不可計。是曰一心。如佛言曰。時有一城其中眾人而有重罪。不計道法誹謗高德。如來至真于一夜半。為說經典棄其重罪。精進暢達得六神通。是曰智慧。是為六

　　十八不共品第十七

佛告喜王菩薩。何謂十八不共。諸佛之法事有十八。何謂無毀滅度無極有六事。應時開導具足德行令無缺失。是曰布施。若除伴黨不偏所為為無有失。是曰持戒。所說至要言無有失身口心寂。是曰忍辱。應其果報不違本旨。從始發意至道無二。是曰精進。從其誓愿各使得所不違本要。是曰一心。至心脫門長獲入安隱無有眾難。是曰智慧。是為六。何謂無著無虛言度無極有六事。所說開化皆宣純熟不為雜碎。是曰布施。以得三達知見去來。念常清凈所行無穢。是曰持戒。不懷害心向于他人恒抱仁慈。是曰忍辱。隨其人心欲有所好。而為解說便令喜悅。是曰精進。為無等倫宣布微妙。猶蜜甘露加之于人心使悅豫。是曰一心。若為頒宣消除眾結狐疑羅網以自纏縛。是曰智慧。是為六。何謂無脫志度無極有六事。其心放舍功德無斷自然定矣。是曰布施。以一切德勸助其意使發道心。是曰持戒。所行無邊遵修至義永無罪殃。是曰忍辱。逮得一切眾德之行真正之法。是曰精進。常識三世去來今事未曾忽忘。是曰一心。因其樹生寂然長大。諦念道法不以失本。是曰智慧。是為六。何謂心定度無極有六事。所云平等心無所生興隆道法。是曰布施。所可宣揚依因游居不失道法。是曰持戒。其所依倚以法開化多所喜悅。是曰忍辱。其所奉六度無極正真之道皆為他人。是曰精進。自攝其心以恩濟人而開導之。是曰一心。一切隨時而其所愿其行無底各令悅豫。是曰智慧。是為六。何謂觀寂無為度無極有六事。所愿已成吉如恬怕。是曰布施。依仰于人而寂然安。是曰持戒。行其愍哀察護諸業猶如道場。是曰忍辱。一切普護三界眾生。示以道心所行無邊。是曰精進。所可將養而為一切愚惑之眾宣暢正法。是曰一心。雖為說法化身口意。令無所犯不著三界。是曰智慧。是為六。何謂無有若干度無極有六事。若以不生若干品想存心在道。是曰布施。其如是想興顯道德不離正真。是曰持戒。若以無意不為思想常一定意。是曰忍辱。未曾毀犯彼己性行護身一切。是曰精進。勤修應行解知其時不失圣節。是曰一心。皆能達暢五趣生死。往來周旋一切根源。是曰智慧。是為六。何謂所樂度無極有六事。若心念樂自護其心愍傷他人。是曰布施。設使心思往古今世。愍念己身以哀一切。是曰持戒。若復喜樂講說經典不為俗業。是曰忍辱。常用隨時一切至樂無上正真。是曰精進。假使好喜佛法圣眾。斷眾愛欲不善之行。是曰一心。若除諸邪九十六種志甘道法。是曰智慧。是為六。何謂不失精進度無極有六事。所造勤修奉行道法。德不損耗一切備悉。是曰布施。若以心悅哀念一切。不以害心向于他人布施精進。是曰持戒。若訓誨時示以道法悉能堪受。是曰忍辱。若以法明所觀一切無所傷害。是曰精進。一切所講乃說其本。識其宿命乃了無際。是曰一心。所解義理不可限量。是曰智慧。是為六。何謂無有失意度無極有六事。意所識念乃知前世無數億劫而無邊底。是曰布施。所憶迥遠無央數劫積功累德。是曰持戒。若以察知如審清凈永無垢濁。是曰忍辱。識了所好從初發意古今所行。是曰精進。心入所念念一切法進退本末。是曰一心。斷一切想各各不同。憶念宿世分別曾所更歷。是曰智慧。是為六。何謂不失定意度無極眾行有六事。受四等心慈悲喜護定意正受。是曰布施。設能咸受立四意止無身痛想法。是曰持戒。奉行至德修四意斷斷無所斷。是曰忍辱。以逮神足飛到十方教化一切。是曰精進。若行禪思受得威三昧定是曰一心。若以圣明咨受道慧而不虛妄。是曰智慧。是為六。何謂不失慧度無極有六事。若受慧根智不可量知眾生元。是曰布施。力勢堅強獲致慧力乃至佛十力。是曰持戒。逮得覺意悟化導示。諸不覺者令得達明。是曰忍辱。以曉了心啟受道義行不可計。是曰精進。逮分別解十二緣起。知因牽連由不覺故。是曰一心。以斯圣明致十種力四無所畏十八不共諸佛之法。是曰智慧。是為六。何謂不失解脫度無極有六事。身力堅固心若金剛不失至要。是曰布施。處在大眾若在獨處。心常如一無所忘失。是曰持戒。游于擾憒眾鬧之中而不迷誤。是曰忍辱。解知他人眾生性行所念善惡。是曰精進。安諦建立無上大道不滅盡慧。是曰一心。以無生慧消去處所。使無所存唯志經典。是曰智慧。是為六。何謂解度知見度無極有六事。所行至實不為虛偽輒得如愿。是曰布施。其所觀睹唯見無為。度眾有為生死之難。是曰持戒。察欲之穢睹其本末從因緣起。是曰忍辱。從地至地備具諸住。建立果處十住之業。是曰精進。禪思行道心之所生以逮住處。是曰一心。若著衣被加之在臂。方便副除一切眾惡無所忘失不違解脫。是曰智慧。是為六。何謂知身行慧明所轉度無極有六事。身行勤修一心正行。守身口意不以為厭。是曰布施。導化其體不殺盜淫而無所犯。是曰持戒。奉修十住不使所住有掛礙業。是曰忍辱。專精一心立眾德本以施一切。是曰精進。令無數人得其報應十方福報。是曰一心。以身造教而顯神足。飛到一切見諸佛說。是曰智慧。是為六。何謂口行轉進圣慧度無極有六事。口所班宣說無上法。曾所更歷解決諸法未曾厭惓。是曰布施。其音普至入一切心令行清徹。是曰持戒。開化眾會悉令通暢無上正真。是曰忍辱。所演法訓其聲周遍徹于十方。是曰精進。常憶至行不為虛損。至真專精篤信思惟。是曰一心。所可班宣未曾虛妄。多所安隱一切眾生。是曰智慧。是為六。何謂意行轉進度無極有六事。若意心正思不在邪。心存行念常本清凈。是曰布施。其以聞法御導愚冥化諸所著。是曰持戒。其能導利有無之業立平等行。是曰忍辱。假使學法棄捐吾我不以自大。是曰精進。釋離愚癡志存大明無有闇蔽。是曰一心。其行深妙卓然有異而無限量。是曰智慧。是為六。何謂知過去世所見無礙度無極有六事。觀其諸果眾種四大了之本無。是曰布施。察諸陰入色痛想行識本無處所。是曰持戒。視諸六衰根元甚微緣對而生。是曰忍辱。觀其善惡禍福所由皆因貪身。是曰精進。斷眾塵勞常行清凈無有諸垢。是曰一心。察眾生盡十二牽連本無所生。是曰智慧。是為六。何謂見于當來本末所有無掛礙慧度無極有六事。其見過去五趣合散。猶如春秋熾衰成敗。是曰布施。若能分別諸所邪見六十二事不墮顛倒。是曰持戒。觀于人元分別合散本無有本。是曰忍辱。察于眾生當以何藥而療治之。是曰精進。睹其所生邦畔進退。各有緣行。是曰一心。曉了報應目睹可化。而往開度使發道意。是曰智慧。是為六。何謂知現在不可限礙度無極有六事。睹其所造因緣之對。訓化群生興立功德。是曰布施。見其所由因解三脫。奉六度無極而致成就。是曰持戒。所奉行訓悉離貪欲。志慕道法以法為樂。是曰忍辱。觀一切形微妙粗細悉滅盡無常存者。是曰精進。見于證明三界如幻一切本無無所違失。是曰一心。若睹生死無為之元。有數無數心不處二。是曰智慧。是為六(丹本注云十八不共中舊多一種文)

　　方便品第十八

佛告喜王菩薩。何謂曉了方便度無極有六事。若能專精善權方便隨時而入。是曰布施其于瑕穢因而開化使悉清凈。是曰持戒。所作功德則用勸助一切眾生。是曰忍辱。在所游至無所傷害亦無有失。是曰精進。志以好喜教誨眾生用四恩濟。是曰一心。入無量門宣總持要而導利之。化于三界使入大道。是曰智慧。是為六。何謂純熟度無極有六事。若能方便平等誘進一切諸法。是曰布施。懷來法誨正心無緣。玄微妙慧空無相愿。若睹八品除去八難。志存八正覺了諸法本無。是曰持戒。觀于諸見分別迷惑不墮邪見。是曰忍辱。察于五趣應可開化因往救之。是曰精進。若見可御尋往方便而度脫之。是曰一心。若見有為而入其中。消諸所著令得滅度。是曰智慧。是為六。何謂見自然度無極有六事。所逮功德虛無所猗亙然弘耀。猶如一心歸定光佛。是曰布施。身不懈惓無所貪惜。若如月光盛滿盛明照星宿時。明眼之人真審視了。是曰持戒。若能睹見一切諸法皆悉如空。是曰忍辱。所可禪思皆見諸法。這生尋滅悉了別此。是曰精進。不見施者而有救濟自睹不及。是曰一心。觀身心行口宣法教。有益一切而無有二。是曰智慧。是為六。何謂欲行界業因緣罪福度無極有六事。見所習欲為瑕穢業。本悉清凈已立掛礙。是曰布施。睹一切法皆自然寂寞。用不達故自作殃福。是曰持戒。所觀玄遠極底無際。是曰忍辱。自視其緣罪福悉盡無久存者。是曰精進。緣對雖滅見所當行。方便之宜輒居正真。是曰一心。罪福既盡不復更造。三界之難見無所生。是曰智慧。是為六。何謂色行緣業度無極有六事。見諸色緣皆由身作。用心不了而橫起是報應之元。是曰布施。睹眾色者皆有因緣。未必橫來身心迷故。是曰持戒。察所生處天上人間。若三惡趣罪福之應。是曰忍辱。若觀所生而念想處。是曰精進。常視報應歡喜悅豫。是曰一心。護高寂然下者憺怕悉無所著。是曰智慧。是為六。何謂無色行業度無極有六事。若等于色墮在欲地。清凈之處不行妄想。是曰布施。見其所行五事之業。戒定慧解度知見品。是曰持戒。假使能盡因緣之對不生禍福。是曰忍辱。勤修至行悉令平等而無偏斜。是曰精進。若以篤信其行精修而無垢濁。是曰一心。所見常明如晝日行不見闇冥。無所破壞無所不濟。是曰智慧。是為六。何謂觀清白住度無極有六事。若以睹見住立處所。清白慈地欲逮斯住。是曰布施。其能獲致瑞應之業。不起三事身口意行。是曰持戒。精進奉行四恩之法而無斷絕。是曰忍辱。所觀亙然道意巍巍而無邊際。是曰精進。積功累德日日增長圣明之行。是曰一心。察于清白消除眾生生死諸善惡想及諸法想。是曰智慧。是為六。何謂法種度無極有六事。睹諸法苦用不達故而造禍福。是曰布施。其見中間心無所處不在有無。是曰持戒。若見愛欲疾而消之不令生長。是曰忍辱。其存正性未曾違失無上正真。是曰精進。具足種性三十七品不斷佛種。是曰一心。心成八等逮致諸法不取證。是曰智慧。是為六

賢劫經卷第五賢劫經卷第六

　　　　西晉月氏三藏竺法護譯


　　八等品第十九

佛告喜王菩薩。何謂八等度無極有六事。若信八等篤樂執御不墮八邪。是曰布施。于八等行執持道法不為俗榮。是曰持戒。既在等行存平等業。而得自在無侵欺者。是曰忍辱。一坐不興逮成羅漢。行度三界無復生死。是曰精進。因從八等致于道跡。往來不還無著真人。是曰一心。以越眾流分別若干。懷來斯義無上正真。是曰智慧。是為六。何謂懷道跡法度無極有六事。因其道跡以次致明。消盡陰蓋淫怒癡冥睡眠調戲。是曰布施。以盡愛欲無復眾穢不凈之行。是曰持戒。七反往來天上世間乃盡眾漏。是曰忍辱。家家行乞以福一切世世得安。是曰精進。其以一行守身口心。舍一切業無益之元。是曰一心。其無所著解一切空三界本元。是曰智慧。是為六。何謂往來微塵度無極有六事。雖在三界睹其色欲稍稍向滅。是曰布施。其見塵勞愛欲之難。心未曾犯。是曰持戒。察其罪釁轉欲薄少究竟令無。是曰忍辱。以明通利觀察罪業從其行成。是曰精進。以見燒盡一切愛欲令無有余。是曰一心。解暢一生生死之元。以去愛著無復眾患。是曰智慧。是為六。何謂不還度無極有六事。以能遠離欲界之著。行四恩法四等無厭。是曰布施。其心無余勞穢之難。極盡其元不復還世。是曰持戒。生二十二善施諸天。在上修行不舍道業。是曰忍辱。夙夜勤修存心在法。若生二十三善施性天。是曰精進。若生二十四無愛結天。在上坦然心無求天。是曰一心。若以親近六通正行正士之路致于慧藏。是曰智慧。是為六。何謂無著度無極有六事。以盡忘失忽誤之法至阿羅漢。是曰布施。不復須持無忘失法自然盡矣。是曰持戒。若以篤信而得解脫心不懷疑。是曰忍辱。其以慧解而至滅盡生老病死。是曰精進。消盡眾厄三涂之難身自證明。是曰一心。俱得解免周旋生死永盡無余。是曰智慧。是為六。何謂緣覺度無極有六事。觀于少事處山寂靜。不貪身命不為眾鬧。是曰布施。興正士業以選擇法。正真宜同能將時宜。是曰持戒。獨處守志不為放逸。是曰忍辱。以逮解脫度三界去無復結縛。是曰精進。若修寂然至于惔怕心無所著。是曰一心。致一品業正真之本。亙然如法無有二業。是曰智慧。是為六。何謂菩薩度無極有六事。所行救濟常以等心無有諛諂。是曰布施。得致和性常行安隱用療治心。如其所生而開化之。是曰持戒。若以等心加于眾生不為傷害。是曰忍辱。若以奉行深要空法無上大道至真之義。致一切智。是曰精進。不猗他音而作復還墮于小節正受平等。是曰一心。不厭生死以慧開導一切眾生。是曰智慧。是為六。何謂盡慧度無極有六事。其以盡慧修治所應不墮短乏。是曰布施。若用善諦療治眾行身口意凈。是曰持戒。所行除穢清凈光明而無有想。是曰忍辱。以斷諸迷樂在正真。宣所當宜順佛法教。是曰精進。無所吝惜一切所有皆能濟厄勤修正真。是曰一心。以能棄捐不可之業一切無明。逮致巍巍圣達六通至一切智。是曰智慧。是為六。何謂無所生慧度無極有六事。其愛欲本報欲起者。曉了悉空慧無所生。是曰布施。使無往形亦無還返解無所生。是曰持戒。不與世法而有緣雜唯純修法。是曰忍辱。專修脫門空無相愿無所忘失。是曰精進。所以能見無所生慧。用見一切悉無所有。是曰一心。以斷眾念一切塵垢不懷妄想。是曰智慧。是為六。何謂建立度無極有六事。若正法住設正法沒。心不舍道致衣食養及與名聞。是曰布施。在于法訓無所猗求心等如空。是曰持戒。其能歡悅四種性人。不猗于四。是曰忍辱。若以勤修方便果實。求于正真無上道果。是曰精進。在阿須倫時常學經典不舍三寶。是曰一心。一切世間悉聞其法。輒受奉行無有邪心。是曰智慧。是為六。何謂致天眼度無極有六事。若以天眼見一切色。心無所著了虛無矣。是曰布施。設能明了睹于無色。用行善權不墮欲界。是曰持戒。假使解達無像之色。達之心等無有憎愛。是曰忍辱。以察生死往來周旋眾難之患不以拘畏。是曰精進。其睹無念等一切思。內外無礙無有所歸。是曰一心。若視寂然其心惔怕。猶如虛空不可限量。是曰智慧。是為六。何謂天耳度無極有六事。若能得聞一切眾生言語音聲天上伎樂歌舞之聲地獄餓鬼畜生啼哭之音。慈心向之。是曰布施。使人得聽細微之響。了一切言悉空無辭。是曰持戒。一切所行悉隨道業。不隨外學六十二見。是曰忍辱。若以口宣心念是行。隨時之宜善權方便化以智慧。是曰精進。聞一切空悉無萬物。咨受經道而執誦持。是曰一心。總一切音知之盡滅。歸于寂然無上正真。是曰智慧。是為六。何謂心智自在他人心念度無極有六事。若心由己見諸處所。三界之患欲救濟之。是曰布施。其心普見善不善義。斯心平等不存有為。是曰持戒。觀諸因緣報應之業本無緣對。是曰忍辱。若睹過去當來世事。悉豫了了見其本末。是曰精進以平等視現在之事。皆如幻化。是曰一心。普見一切眾行本末無有本末何所有要。是曰智慧。是為六。何謂識念往古過去度無極有六事。見識過去所生更歷所行是非。是曰布施。所作成就以用勸助無上正真。是曰持戒。不用頻來而皆滅盡令無所生。是曰忍辱。以是名號無所有。有所睹見見一切本。是曰一心。以若干品頒宣經道。開化三界道利危厄。是曰智慧。是為六。何謂神足飛行度無極有六事。以得神足在所飛騰到于十方。是曰布施。所行方便常順法義。解五陰空無所破壞。是曰持戒。興造大哀愍傷眾生欲度脫之。是曰忍辱。所行具足。猶如月滿眾星中明而無漏失。是曰精進。若能自制五陰六衰十二緣起抑伏其志。是曰一心。其不精進化令勤修入無極圣。是曰智慧。是為六。何謂漏盡度無極有六事。己見彼已不計彼我無有眾漏。是曰布施。以觀諸漏知習所生使無所起。是曰持戒。視一切漏本悉無根皆以滅盡。是曰忍辱。而身逮得察諸漏盡盡無所盡。不見生死之所歸趣。是曰精進。其使眾漏根本自然永無有余。是曰一心。以精進力拔斯眾漏。而無處所見無所趣。是曰智慧。是為六。何謂威儀度無極有六事。以用威儀使無數人咸用禮節和心歡喜。是曰布施。普多所悅一切眾生。無不歡喜咨受法訓。是曰持戒。所觀專精而不放逸唯存大道。是曰忍辱。行來安徐而不卒暴。是曰精進。威儀不缺禮節備具。是曰一心。見深遠業明曜無本德行具足。是曰智慧。是為六。何謂愍傷度無極有六事。若有惡人心懷邪毒。以衣食養而救濟之。是曰布施。見兇害人若遭厄難而救護之因示經道。是曰持戒。若外異學有所志愿。而自貢高悉能忍之。是曰忍辱。若為眾人有所敷演。宣其義理猶池蓮華。是曰精進。以賢善業而講其義令自調伏。是曰一心。若有祠祀因其所興往為說法。言如審諦化裸形子。是曰智慧。是為六。何謂行空度無極有六事。所施無厭不以為惓。化令入道不為俗事。是曰布施。所作自在而得由己不從他教。是曰持戒。所行專精而不回還墮于小節。是曰忍辱。以究竟行不中取證畢眾祐德。是曰精進。所應奉行常無所猗奉修純熟。是曰一心。隨其所好而造立行導利一切。是曰智慧。是為六。何謂捐舍度無極有六事。其以棄捐壽命之行不以貪身。所行自由無所掛礙。是曰布施。若棄現在在身口心。五趣生死心無所著。是曰持戒。以結境界安法奉行。四等六度而無所越。是曰忍辱。所可放舍舍淫怒癡。皆棄一切余苦諸見六十二事。是曰精進。以令眾生所行純熟。不以貢高以舍所行。是曰一心。以離眾生愁憂之戚。心存至法而順律教。是曰智慧。是為六。何謂滅度度無極有六事。因曉了空不以妄想。其至滅度致無所生。是曰布施。心所建立立于大道存無處所。是曰持戒。舍身之安不猗身命開化眾生。是曰忍辱。以神足力動三千界。一切天人無驚怖者。是曰精進。其心禪思定意正受。而無所著不為放逸。是曰一心。滅度之后散其身骨。遍布十方一切蒙恩。是曰智慧。是為六。何謂變化度無極有六事。分布舍利處處得之流布天下。是曰布施。舍利現瑞威神光明見莫不悅。是曰持戒。眾生見變心抱喜嘆因發道心。是曰忍辱。諸天見威功德巍巍勸之代喜。是曰精進。若見仙足舍利放光。其衣毛起淚即出者。是曰一心。若睹舍利立至誠愿。現光威德五色晃曜。是曰智慧。是為六。何謂流布法教度無極有六事。若得眾人自歸供養給眾所乏。是曰布施。常守己心令無所生。其無所生則無所滅。是曰持戒。若無所有見其三界。佛法人物一切自然。是曰忍辱。能令經典道法訓教。流在天上周遍天下。是曰精進。諸魔官屬見之驚縮無當威顏。是曰一心。假使法教明顯流布。十方愛敬各懷悅豫。稍稍漸得至滅度法。是曰智慧。是為六。何謂分舍利度無極有六事。為舍利求眾供養具夙夜敬事。是曰布施。無數之眾悉共歡喜歸命作禮。是曰持戒。若復示現光明威神。遠近來觀轉相化心。是曰忍辱。諸天人民咸共踴躍。知其至尊緣發道意。是曰精進。若見舍利無有余樂。思念佛道莫能喻者。是曰一心。嗟嘆舍利得妙辯才。而無掛礙致入智慧。是為六。爾時世尊。重散告語喜王菩薩。是二千一百諸度無極。其余復有九十諸度無極消世九惱。化九十六諸外邪學使入正真

佛告喜王菩薩。是二千一百諸度無極。說法教化諸貪淫種。二千一百諸度無極。說法開化諸嗔恚種。二千一百諸度無極。說法開覺諸愚癡種。二千一百諸度無極。說法訓誨化等分種。是合八千四百諸度無極。一變為十。合八萬四千諸度無極。佛則醫王法為眾生。一切三界無上良藥。療治三毒陰蓋得消。等分返逆無返復人。因見化導靡不解脫。不奉行斯八萬四千諸度無極。欲為百千種人除八萬四千眾垢塵勞。逮八萬四千諸三昧門。終不能成。由是修立八萬四千空行法義。以是化導百千種人。消除八萬四千眾垢塵勞。逮八萬四千諸三昧門。是謂佛道。深入無極致一切智。佛言喜王。吾以是法坐佛樹下。降魔官屬成最正覺。因是解法建立平等。在于地上結跏趺坐。便致巍巍神妙。梵王恭敬忽下稽首歸命求哀。往古誓愿為一切眾生。今悉集會咸欲聞經。梵王垂淚而勤勸助。唯濟一切未度迷惑。佛成如斯微妙大圣。逮最正覺寂然安坐。而自靜默心惟此意。五濁惡世九十六徑六十二見。迷惑卒暴多無返復不受道教。不如默然取般泥洹。佛坐樹下光明巍巍普照十方。凈居身天遙見威光。顏貌功勛靡不晃昱。道德灼灼吉祥之業。應當流布。諸天眾會皆共悅豫。建立大光寂寞正真圣達無際。曜明煒煒威德普顯。無上清凈三世最尊。周遍一切十方佛界。其心解徹動三千國。道慧廣遠難得見聞。超絕無底名稱通暢。睹此威神妙光無量顏容盛德。智如虛空殊特無喻。于時梵王復重啟佛。悚息一心恭恪自歸。說此頌曰

　道場演大光　　降魔消塵勞
　震動三千國　　滅眾惡趣患
　正身安隱坐　　不傾猶須彌
　振曜照佛土　　處樹莫不蒙
　平坐諸根寂　　師子據無畏
　自睹欲寂滅　　勝床護演暉
　在樹王顯威　　廣布大道安
　消世無益法　　滅化三涂厄
　觀光顏無厭　　心念諦愍傷
　審思說尊議　　等演法平坦
　道選三世業　　曜三品諸法
　以時宣意行　　現道猶月滿
　色英三十二　　世上大圣父
　不舍世無樂　　神無比梵來
　觀世在三火　　覺俗以法水
　常護滅燒然　　是時雨甘露
　察精進無斷　　迷惑得正路
　明眼教無二　　唯愍哀時誨
　德猶海大山　　眾故放覺船
　斯度諸沈流　　化外險邪學
　人縛貪計身　　邪見害愛仆
　不得解久獄　　導眾可化脫
　生邪長睡眠　　隨塵不樂道
　得定戒愿強　　何不擊法鼓
　人乏匱墮獄　　五趣世乞求
　常不逮無盡　　何故不宣祠
　無數眾懷信　　在寂舍甘露
　炎哀解法雨　　執覺可降澤
　知三世瘡病　　不覺心塵勞
　得了凈醫藥　　何不濟救療
　消眾生闇昧　　成大德馬藏
　慧光照大千　　何不曜佛國
　唯愍天世人　　墮在四駛瀆
　何不濟此厄　　護諸墮大壙
　佛見諸雜想　　天人住叉手
　無諂棄非安　　何不現道寶
　佛眼觀三界　　梵天勸人尊
　唯哀眾邪見　　轉法輪消熱
　尊在師子座　　諸天人集斯
　立是求潤澤　　唯為轉法輪　

　　千佛名號品第二十

喜王菩薩復白佛言。唯然世尊。今此會中寧有大士得此定意者乎。入斯八千四百諸度無極耶。及八萬四千度無極法。入八萬四千諸三昧門乎

佛告喜王菩薩。今此會中有菩薩大士。得此定意諸度無極。復得入斯八萬四千諸三昧門。不但此諸開士。及當來學斯賢劫中成最正覺一千如來是也。除四如來也。前逮無上正真為最正覺者也。亦逮是三昧。喜王菩薩復白佛言。善哉世尊。唯以加哀。當宣此諸菩薩名字姓號。多所哀念多所安隱。愍傷諸天及十方人。護于正典當令道法而得久存。為將來學諸菩薩施。顯示光明行無上正真之道而因成就。佛告喜王菩薩。諦聽諦聽善思念之。當為汝說千佛名號。喜王菩薩與諸大眾受教而聽。爾時世尊便嘆詠說諸佛名字

　善思議　　諸佛音　　唯念安
　離垢稱　　大名聞　　明珠髻
　堅師子　　獨游步　　舍所念
　及智積　　意善住　　無極像
　無量覺　　言妙顏　　慧光曜
　消強意　　能擁護　　至誠英
　蓮華界　　眾諸安　　圣慧業
　將功勛　　無思議　　凈梵施
　寶事業　　處天華　　善思惟
　無限法　　名聞音　　以辦積
　自在門　　十種力　　有十力
　大圣德　　無所越　　游寂然
　在于彼　　無數天　　須彌光
　極重藏　　因越度　　而獨步
　威神勝　　大部界　　以止護
　將三界　　有功勛　　宣名稱
　日光明　　師子英　　時節王
　師子藏　　示現有　　光遠照
　止師子　　有所施　　莫能勝
　為最幢　　喜悅稱　　堅精進
　無損減　　有名稱　　無恐怖
　無著天　　大燈明　　世光曜
　微妙音　　執功勛　　除闇冥
　無等倫　

佛告喜王菩薩。當嘆頌斯諸菩薩。等于賢劫中當成佛者。所有名號

　拘留孫　　含牟尼　　其迦葉
　釋迦文　　慈氏佛　　師子焰
　柔仁佛　　及妙華　　善星宿
　及導師　　大豐多　　大力佛
　星宿王　　其藥氏　　寂然英
　大光明　　牟尼佛　　等過品
　具足品　　等二事　　而照明
　日藏佛　　月光曜　　善明佛
　無憂佛　　摠含曜　　照執華
　功勛光　　因現義　　定光施
　興盛佛　　好導師　　頂光明
　威神首　　難勝氏　　德幢佛
　靜閑居　　梵音響　　順次堅
　無本氏　　造光佛　　大山氏
　智金剛　　億無畏　　寶蓮華
　力人將　　華光氏　　以棄愛
　大威佛　　梵氏佛　　無量佛
　龍施佛　　龍施進　　堅固步
　無虛見　　施精佛　　解縛佛
　不退沒　　師子幢　　迦法勝
　喜王佛　　號妙御　　受名稱
　德豐多　　眾香手　　離垢光
　師子頰　　號寶稱　　滅除穢
　無量佛　　號總持　　雄人月
　善見佛　　逮嚴佛　　明珠光
　山頂英　　號法事　　了義理
　情性調　　寶品佛　　念勝根
　樂欲度　　住立覺　　了別黨
　超越尊　　首最佛　　雨音聲
　善思惟　　有善意　　離垢稱
　大名聞　　明珠凈　　堅師子
　住長樹　　舍思惟　　智慧頂
　善住立　　有志意　　無量意
　妙顏色　　圣慧光　　誓堅固
　吉祥善　　有妙英　　人蓮華
　所在安　　慧造佛　　功勛布
　光暉佛　　梵天施　　寶事佛
　妙好華　　天神錠　　善思義
　治自在　　名聞意　　積辯才
　金剛幢　　光曜炎　　第十佛
　諸佛號　　各如是　　無越樂
　游寂靜　　有勢王　　閑天佛
　山幢佛　　炎重圣　　光亦然
　寶藏佛　　不樂越　　勝大界
　三世護　　號德稱　　月炎光
　晃明照　　臨以時　　行首藏
　所奉行　　而示現　　焰照佛
　光明尊　　紫金山　　師子施
　莫能幢　　人中王　　光炎稱
　堅精進　　無損稱　　離于畏
　無著天　　大燈明　　饒益世
　微美香　　特德尊　　損于冥
　第等倫　　得自在　　師子誓
　名寶稱　　消滅穢　　執甘露
　意中月　　日無畏　　以莊嚴
　意珠光　　首英項　　造法本
　第一義　　決眾理　　施所愿
　寶品身　　重根劫　　欲濟度
　樂意住　　分別部　　師子音
　號戲樂　　柔男子　　清和佛
　龍光佛　　華山氏　　龍忻豫
　香甚豪　　名稱佛　　勢大天
　功勛鬘　　饒益龍　　嚴飾目
　善行道　　至成佛　　愍傷氏
　了慧佛　　無量氏　　顯明佛
　號至誠　　日光曜　　以決意
　無限佛　　顏貌像　　照明佛
　寶英氏　　決狐疑　　師子顧
　至安隱　　號柔[歹*(蕮-臼+曰)]　　善脅佛
　不虛覺　　妙華英　　帝石根
　號大威　　造作現　　無量佛
　名稱寶　　天隨氏　　解義矣
　具足意　　稱高藏　　無憂佛
　離垢氏　　梵天佛　　總持豪
　目華佛　　離行體　　號法光
　無毀現　　德喜悅　　三界奉
　名開葉　　寶光氏　　寶英佛
　上名聞　　造光佛　　無量威
　以隨時　　師子身　　明意佛
　難勝氏　　功德體　　名稱英
　得力勢　　游無限　　離垢月
　普現義　　勇猛佛　　功福富
　月燈光　　至德曜　　意離垢
　善寂然　　號善天　　永舍垢
　以無勝　　執殊供　　無量氏
　最好曜　　無卑藏　　無所住
　以復覺　　日尊重　　俗之光
　日善佛　　福豐饒　　興威氏
　號無量　　意吉祥　　行帝王
　消罷勞　　施無熱　　施名聞
　施興華　　施齊士　　金剛佛
　將大施　　號意寂　　順香手
　鉤鎖氏　　號善施　　無所卑
　廉恪佛　　月晃昱　　炎英佛
　大吉祥　　寂然慧　　號吉義
　甚山頂　　甚調良　　蓮華氏
　無著稱　　游圣慧　　離于冥
　充滿佛　　所在安　　郡無損
　名稱天　　勤現行　　月氏佛
　多功勛　　寶月佛　　師子幢
　樂于慧　　無所損　　號不戲
　樂功德　　無著佛　　名聞氏
　蓮華葉　　辦大藏　　稱明珠
　號金剛　　無量壽　　凈明珠
　大根本　　超眾惡　　名稱月
　忻喜光　　無所犯　　寶意月
　號寂然　　明王施　　妙道御
　猶自在　　寶結佛　　以離畏
　寶藏佛　　若干月　　離垢稱
　號寂滅　　天恭敬　　閑凈天
　善威佛　　寶愛敬　　寶品佛
　寶游步　　師子黨　　勝不凈
　善意佛　　光照世　　寶威神
　離樂氏　　號憶智　　好清凈
　化外業　　以香手　　意炎佛
　山幢幡　　善妙意　　堅固燈
　威神強　　號珠鎧　　人堅佛
　安住月　　號梵音　　師子月
　威神首　　號善生　　莫能勝
　月氏佛　　慈眾諸　　日大趣
　山光暉　　至德頂　　大名聞
　號法稱　　施光佛　　炎曜施
　作至誠　　修命業　　以善時
　善甚重　　決了意　　志念行
　明珠香　　勝忻喜　　師子光
　號照明　　上名聞　　善山氏
　晃昱珠　　號光勢　　勢無卑
　勤修焰　　明珠月　　在世尊
　吉祥手　　寶忻樂　　閑靜明
　好寂道　　光嚴哀　　所到寂
　世善樂　　號無憂　　順十所
　忻樂力　　勢力首　　勢威王
　大勢至　　功勛藏　　言至誠
　上安隱　　炎明佛　　大光氏
　德光明　　號寶首　　光演香
　造燈明　　吉像手　　善華葉
　珍寶佛　　江海氏　　執持地
　意義理　　意清徹　　功德輪
　寶舍宅　　行至義　　于世月
　音柔和　　梵英心　　面威重
　意吉利　　堅固施　　號福光
　大威曜　　寶氏佛　　號名聞
　至重愿　　無量稱　　光不虛
　消天嫉　　勝根元　　眾金剛
　英善品　　妙華群　　意證明
　無清行　　善思稱　　以照曜
　神祇品　　寂功勛　　超越義
　住無畏　　建立慈　　至要藏
　明珠行　　威解脫　　善光明
　至味佛　　善度脫　　等威神
　圣慧勝　　梵以生　　至誠音
　善覺佛　　勢力施　　師子步
　號華英　　慧事業　　慧與華
　功德藏　　布名聞　　除卑賤
　無恐怖　　意光明　　于斯梵
　自望天　　愛事業　　真誠天
　明珠藏　　功德室　　積圣慧
　莫能喻　　喜悅喜　　堅固愿
　所施天　　梵柔仁　　意所趣
　得消惡　　火赫焰　　大威神
　思夷華　　鳴吼佛　　善計數
　根無憶　　大愛敬　　善安意
　光重曜　　弘微妙　　主所生
　精所至　　善決義　　有境界
　善多佛　　迦陀愿　　救于世
　福光氏　　寶音佛　　金剛將
　號富有　　師子力　　離垢目
　身解脫　　覺清徹　　圣慧步
　威堅固　　大光明　　日晃曜
　體離垢　　分別威　　無損耗
　柔軟業　　月光氏　　雷施佛
　行寂然　　號無怒　　多有鐙
　晃曜田　　清凈國　　超出上
　蓮華上　　光首佛　　寶清凈
　號極賢　　寶上氏　　善安明
　江海施　　梵天英　　善寶蓋
　好妙焰　　隨時義　　明達想
　功德暉　　宣音佛　　盛滿月
　蓮華光　　善專精　　錠明王
　電焰英　　光明王　　號晃昱
　稱無捐　　蓮華藏　　供養至
　四禪業　　無所得　　強勢兵
　功德藏　　獨游步　　無礙佛
　覺意靜　　慧光明　　號天圣
　御光明　　應所趣　　華英佛
　羅云氏　　大篤信　　星宿王
　醫王佛　　功福平　　所覆蓋
　宣暢王　　日光明　　法藏氏
　善意佛　　德根念　　損兵刃
　號智積　　善住立　　善了行
　梵天音　　龍雷電　　和音佛
　神通英　　圣智品　　吉安祥
　梵平等　　妙目療　　號布龍
　至誠英　　明了佛　　無怯弱
　寶音聲　　柔軟響　　號師子
　號琦薩　　若干辯　　勇慧氏
　蓮華積　　號華開　　行步至
　積功德　　顏貌貴　　主威曜
　月鐙明　　威神王　　覺王佛
　無盡氏　　覺達月　　號悅豫
　智郡上　　號最上　　逮威施
　智慧氏　　音柔音　　導師元
　聲無礙　　施尊藏　　豪慧佛
　獨游步　　大晃曜　　應根香
　善光明　　布威稱　　好顏王
　號吉利　　師子兵　　所止宿
　名聞伏　　和妙藏　　福光明
　住良性　　鐙明王　　積圣慧
　尊天佛　　大主元　　解了行
　號金結　　閑靜教　　號難勝
　悅喜人　　安明氏　　紫金光
　號妙好　　功勛根　　法饒益
　功德多　　豐多氏　　號虛空
　微妙慧　　覺解微　　一切威
　如藥佛　　解脫英　　智藏佛
　積圣慧　　可敬畏　　降伏流
　解無礙　　集至誠　　善音響
　威重帝　　應如念　　號稱法
　解威神　　尊化身　　言柔軟
　師子發　　捐重擔　　拔眾根
　敬師子　　法伴侶　　游安隱
　無怒覺　　顏色盛　　威神王
　號諸覺　　善明佛　　住立義
　覺光明　　神妙音　　威悅眾
　行不虛　　消壞嗔　　顏貌尊
　善紫金　　調和佛　　解脫結
　住于法　　號往歸　　棄自大
　圣慧藏　　梵天游　　號栴檀
　無愁戚　　清凈身　　號佛英
　蓮華佛　　威無量　　天光曜
　圣智華　　號作斯　　功德慧
　梵天居　　寶牽佛　　帝王氏
　無損佛　　至尊教　　水帝王
　星明氏　　無所害　　琉璃藏
　號天華　　揚名稱　　弓身光
　極善明　　一切勛　　甚貴光
　珍寶佛　　元首氏　　妙丈夫
　號月所　　無量光　　快意念
　炎明佛　　視無厭　　師子佛
　好樂慧　　山根本　　寂然德
　積勢力　　宜義帝　　暢善聲
　號快華　　住于義　　威德王
　慧無等　　號無限　　音響佛
　名殊勝　　善光明　　安隱斯
　解說佛　　心思義　　號極貴
　宣暢音　　晃昱業　　等虛空
　身名聞　　利寂然　　無瑕穢
　號清凈　　意習行　　蓮華佛
　順品第　　善光曜　　妙辯才
　號盡極　　善周遍　　重根元
　離怖畏　　慧清白　　安住佛
　宣辯才　　最明目　　覺名聞
　常空佛　　月寂然　　無恐懼
　大顯現　　梵天氏　　好音響
　大圣慧　　度邊際　　普無際
　覺了意　　樹根元　　行極順
　清除音　　寂功德　　有力勢
　號強首　　敬圣佛　　以逮德
　號明味　　雷震吼　　雨音聲
　眼愛敬　　仁賢氏　　明極快
　極富有　　合集德　　而寂然
　號悅豫　　法幢幡　　至圣響
　心虛空　　法祠音　　功德佛
　分別音　　德光明　　有威神
　達根元　　有意念　　有捷辯
　寂然輪　　仁善王　　若干月
　曰遠聞　　無垢塵　　德至誠
　殊妙華　　德幢幡　　群辯才
　好珍寶　　懷悅豫　　敬愛月
　無卒暴　　師子力　　自在王
　悅無量　　平等業　　無嗔恚
　滅垢穢　　頒宣宜　　慧無愚
　玄妙佛　　善仁賢　　而應住
　十慧寂　　言談帝　　號丈夫
　有深意　　行無量　　有法力
　至供養　　華光明　　在三世
　間靜供　　日曜藏　　天奉事
　幢幡佛　　有解脫　　至真發
　演甘露　　極殊異　　堅雄心
　真珍寶　　光明品　　游玄妙
　言辭凈　　震光明　　積功德
　演光曜　　無損首　　師子步
　超出難　　布施華　　顏悅豫
　紅蓮華　　好愛慧　　凈玄珠
　清無虛　　慧圣明　　謙卑行
　除幢幡　　善思惟　　好脫門
　曉了明　　聞如海　　總持寶
　成智識　　可悅意　　暢音聲
　見無業　　好所樂　　斷垢塵
　行極邊　　多化異　　天布響
　寶游步　　紅蓮華　　象香首
　伏怨敵　　富多聞　　恨善郡
　妙華光　　師子響　　月游住
　定壞冥　　無所動　　忍細步
　福燈度　　囑累音　　而最上
　精進力　　住術意　　發寂然
　妙善月　　覺意華　　吉祥善
　所言快　　慧勢力　　威方便
　鐙火光　　行步強　　天音聲
　順寂然　　若干日　　以隨時
　安樂佛　　戒光明　　修建立
　無塵埃　　安住和　　有圣慧
　轉增益　　香光明　　因順時
　音暉曜　　柔軟業　　無掛礙
　寂幢幡　　趣最道　　行玄妙
　愛敬寶　　法所游　　而言天
　無極慈　　善知友　　步寂然
　無量土　　明曜山　　賢所嘆
　興發道　　斯威神　　所現光
　報善行　　逮極善　　離憂戚
　寶光明　　所行道　　功福行
　德如海　　若干品　　降伏魔
　除害非　　所宿止　　入外學
　無壞意　　能思遠　　因所誠
　取重解　　斯愛敬　　道幢幡
　圣慧響　　號須深　　斯梵天
　樂隱佛　　神足英　　勝根地
　所執持　　日恭恪　　月宮生
　迦益華　　賢所施　　持精明
　福所哀　　好樂力　　善音說
　法貴佛　　梵天響　　其快善
　無缺漏　　覺舉號　　大弘廣
　名聞稱　　英妙意　　暢神音
　師音樹　　棄愚癡　　降甘露
　仁賢月　　辯無量　　宣名稱
　應性行　　供養度　　而懷憂
　愛樂安　　虛俗志　　樂所趣
　歸所行　　破眾業　　青蓮華
　調華佛　　永無底　　宣辯才
　號光曜　　斯逮致　　有功勛
　御精進　　天竟域　　最上行
　習好樂　　功福意　　亙明曜
　德無量　　集威神　　師子步
　妙無動　　行晃曜　　龍音響
　執持輪　　尊勢象　　樂哀世
　法音佛　　樂無底　　號名稱
　雨幢佛　　雨德行　　美好香
　號虛空　　音響辭　　天帝王
　弘明珠　　善財業　　燈火焰
　斷根王　　閑寂靜　　主安隱
　師子音　　流寶名　　建立義
　建示現　　所有華　　眉間光
　無邊際　　辯才王　　[邱-丘+半]伴慧
　由自在　　師子發　　游晃煜
　德燈焰　　月暉曜　　無所愁
　郡土地　　心覺解　　殊勝法
　安光教　　應美香　　其有力
　智慧華　　其音強　　順安隱
　義理氏　　好愛喜　　得致勝
　執衣缽　　行寂然　　人師子
　有名稱　　號樓由　

是賢劫中有斯千佛興現出世。度脫十方一切眾生。是千佛等各有名號皆如是像。若有人聞受持諷誦。執學心懷專精了識。行無放逸和同供養。棄眾惡趣勤苦之患。長得安隱住于禁戒。諸所將信順喜經道。應行清凈值具足果。此深妙忍根元法忍。護一切世若干億劫。犯諸惡行不知罪福果之報應。聞諸佛名除一切罪無復眾患。假使有持是諸佛名一切尊號。致得神足一心定意。若有凡庶。逮得見聞自在值此。斯眾導師御行經典。懷來億載無量功祚。所解說義暢達音慧。因得值見斯三昧定。性行清凈心無猶豫。所興發慧不著三界。以逮總持存在心懷。是等當行此三昧定

賢劫經卷第六賢劫經卷第七

　　　　西晉月氏三藏竺法護譯


　　千佛興立品第二十一

爾時喜王菩薩復白佛言。善哉世尊。愿說賢劫諸佛名號。及佛父母佛子侍者。上首圣尊諸弟子等。舍利光明壽命長短。比丘眾會法立年數。種姓佛教經法流布。所可度脫諸天人民。使會者聞心開意悅皆發道心。多所哀念多所安隱。愍傷諸天及十方人一切眾生。又將來世諸菩薩施。以得聽受是經法已。益加樂學志愿尊法為顯大明。唯垂大哀。重為散意令三界蒙。佛告喜王菩薩。今當說之。諦聽善思。唯諾啟受。喜王菩薩與諸大眾受教專精一心皆聽

佛言。拘留孫如來至真等正覺所生土地。城名仁賢。王所治處。姓曰迦葉。父曰祠祀施。梵志種所生。母字維耶妙勝。子曰上勝。侍者名覺意。智慧弟子維頭。神足曰抄兒。其佛身光照四十里。一會說經四萬比丘。二會七萬。三會六萬。皆成聲聞。佛在世時人壽四萬歲。正法住世八萬歲。舍利并合作一大寺

拘那含牟尼如來至真所生土地。城名上被。梵志種父名施尊。母字上妙。子曰澤明集。侍者曰吉善。智慧弟子曰最上。神足曰不舍。佛在世時人壽三萬歲。一會說經七萬比丘。二會六萬。三會五萬。皆得羅漢。其佛光明照二十里。正法存立千歲。舍利并合興一大寺

迦葉如來所生土地。城名神氏。佛光照十里。梵志種。父名梵施。母字經業。子曰導師。侍者曰普友。上首智慧弟子名開明。神足曰坻舍。佛在世時人壽二萬歲。一會說經二萬比丘。二會萬八千。三會萬六千。皆得道證。正法存立七萬歲。舍利并合興一大寺

喜王聽之。今我能仁所生土地。城名迦維羅衛。君子種姓瞿曇。其光圓照七尺。父曰白凈。母字極妙。子曰羅云。侍者曰阿難。智慧上首弟子字舍利弗。神足弟子曰目連。今世人壽百歲或長或短。一會說經千二百五十比丘眾。皆得道證。舍利普布八方上下。正法存立五百歲。像法存立亦五百歲

慈氏如來所生土地。城名妙意。王者所處。其佛威光照四十里。梵志種。父名梵乎。母字梵經。子曰德力。侍者曰海氏。智慧上首弟子號慧光。神足曰堅精進。佛在世時人壽八萬四千歲。一會說經九十六億。二會九十四億。三會九十二億。皆得阿羅漢。舍利并合共興大寺。正法存立八萬歲

師子如來所生土地。城名曰華土。其佛光明照四十里。君子種父名勇師子。母字江音。子字大力。侍者曰善樂。上首神足弟子曰雨氏。智慧弟子曰慧積。佛在世時人壽七萬歲。一會說法百億比丘。二會九十億。三會八十億聲聞集矣。皆得道證。正法存立億歲。舍利普流八方上下

光炎如來所生土地。城名星宿主。其佛光明照二千里。君子種父名善意。母字妙華。子字以時。侍者曰長喜。上首神足弟子名雷吼。智慧弟子曰尊教。其佛在世時人壽九萬歲。一會百千億。二會九十九億。三會九十八億。皆得道證。正法存立八萬五千歲。舍利普流八方上下

牟尼柔仁如來所生土地。城名曰上華王所治處。其佛光明照四十里。父名大山。母字須滿光。子曰上寶。侍者曰尊上。上首神足弟子曰超施。智慧弟子曰快意。佛在世時人壽六萬歲。一會八十垓。二會七十億。三會五十億。皆得羅漢。正法存立一千歲。舍利普流八方上下

華氏如來所生土地。城名曰蓮華王所治處。其佛光明照三百二十里。梵志種父名尊名。母曰妙華。子曰智根。侍者曰樂道。上首神足弟子名無害。智慧弟子名法力。一會說法弟子六百億。二會三十五億。三會三十四億。皆得道證。佛在世時。人壽五十萬歲。正法存立具足千歲。舍利普流遍布八方上下

次復有佛。同號華氏如來。所生土地城名甚大廣。其佛光明照四十里。梵志種。父名華發。母字法主。子字曰鮮潔。侍者曰心念。上首神足弟子曰忻樂。智慧弟子曰善忻喜。其佛在世時人壽九億歲。一會說法十四億弟子共集。二會十五億。三會十六億。皆得道證。正法存立十億歲。舍利普流八方上下

善目如來所生土地。城名造賢王所治處。其佛光明照四百八十里。梵志種。父名珍寶。母字言談。子名宿王。侍者曰世愛。上首神足弟子曰師子步。智慧弟子曰無量意。佛在世時人壽七萬歲。一會說法三十垓弟子共集。二會說法二十八垓。三會說法三十六垓。皆得道證。正法存立一億歲。從是已來第一初興諸如來計斯十一佛。隨其眾生所行純熟而開化之。其余諸佛皆各如是十一也。廣布舍利八方上下

其導師如來所生土地。城名最錦王所治處。其佛光明照千三百六十里。梵志種。父字無難。母字愍傷。子曰愛光。侍者曰大泛流。上首智慧弟子名曰上首。神足弟子曰是愍。佛在世時人壽千億歲。一會弟子說法七十垓集。二會六十垓。三會五十垓。皆得道證。正法存立九萬二千歲。舍利普流八方上下

大多如來所生土地。城名俗人王所治處。其佛光明照三千里。君子種。父名內進。母字舍嫉。子曰照明。侍者曰善思。上首智慧弟子名無難音。神足弟子曰歲無青。佛在世時人壽四十億歲。一會說經百千垓諸弟子集。從是已后不可復計。正法存立億歲。舍利普流八方上下

大力如來所生土地。城名寶威。其佛光明照千二百里。梵志種。父名所選。母字甚威。子曰師子步。侍者曰愛子。上首神足弟子善住。智慧弟子曰尊施。佛在世時人壽四萬歲。一會說經弟子一垓人來集。二會二垓。三會一垓。皆得道證。正法存立八萬四千歲。舍利并合集立一大寺

宿王如來所生土地。城名紫金王所治處。梵志種。其佛光明照四千里。父名施光。母字善意。子曰供養。侍者名勤力。上首智慧弟子名熾盛音。神足弟子名建立。一會說經弟子百億人集。二會九十億。三會八十億。皆得道證。正法存立千歲。舍利普流八方上下

修藥如來所生土地。城名談主王所治處。其佛光明照四十里。君子種。父名善寂。母字所樂。子曰須彌幢。侍者曰華氏。上首智慧弟子曰尊法。神足弟子曰福力。佛在世時人壽七萬七千歲。一會說法七十億弟子集。二會六十九億。三會六十八億。皆得道證。正法存立六萬歲。舍利普流八方上下

名稱英如來所生土地。城名清威。君子種。其佛光明照百二十里。父名光焰。母字談言。子字上華。侍者曰眼受。上首智慧弟子字智力。神足弟子曰師子力。一會說經三十三垓弟子集。二會三十二垓。三會三十一垓弟子集。皆得道證。正法存立二億歲。舍利并合興一大寺

大光如來所生土地。城名安樂。其佛光明照千六百里。君子種。父名金剛。母字伏施。子曰良田。侍者寂意。上首智慧弟子名道眾。神足弟子曰堅刃。佛在世時人壽百千歲。一會說經八十億三千萬弟子集。二會復倍。三會六垓。皆得道證。正法存立三萬歲。舍利普流八方上下

照明如來所生土地。城名安隱法。其佛光明照三百六十里。君子種。父名名稱。母字善供。子曰奉行。侍者曰上善郡。上首智慧弟子曰善賢。神足弟子曰流江。佛在世時人壽五百歲。一會說經六十二垓弟子集。二會六十一垓。三會六十垓弟子。皆得道證。正法存立四萬八千歲。舍利普流八方上下

日藏如來所生土地。城名華主王所治處。其佛光明照八萬里。梵志種。父名富有。母字妙華。子曰焰光。侍者曰慧上。上首智慧弟子名智兵。神足弟子曰剛兵。佛在世時其人壽七十億歲。一會說經百千比丘集。二會百億。三會如塵。皆得道證。正法存立三十億歲。舍利并合興一大寺

月氏如來所生土地。城名上寶王所治處。其佛光明照三百二十里。君子種。父名清部。母字藥子。子曰滿宿。侍者曰供味。上首智慧弟子曰智最。神足弟子曰因法供。佛在世時人壽六千歲。一會說經二千二百億弟子集。二會千四百億。三會千八百億。四會一千四百億。皆得道證。正法存立萬一千歲。舍利并合興一大寺

光照如來所生土地。城名音乘。其佛光明照二千六百四十里。君子種。父名福施。母字法主。子曰聞上。侍者曰善辯。上首智慧弟子曰雨音。神足弟子曰慧上。佛在世時人壽百千歲。一會說經七十萬弟子集。二會八十萬。三會九十萬。皆得道證。正法存立十萬歲。舍利普流八方上下

善照如來所生土地。城名光焰王所治處。其佛光明照六百四十里。梵志種。父名日暉。母字月氏。子曰大神妙。侍者曰多堅。上首智慧弟子名慧施。神足弟子字所在吉。佛在世時人壽八萬五千歲。一會說經五百億弟子集。二會四百億。三會三百億。皆得道證。正法存立四萬五千歲。舍利普流八方上下

無憂如來所生土地。城名智慧。其佛光明照四百里。君子種。父名執華。母字法氏。子曰執光。侍者曰樂音。上首智慧弟子曰雨積。神足弟子曰勝施。佛在世時人壽百千歲。一會說經二垓弟子集。二會一垓。三會九十五億。皆得道證。正法存立十三萬歲。舍利并合興一大寺

威神如來所生土地。城名閻浮上。其佛光明照三百二十里。梵志種。父名賢天。母字愛施。子曰明焰。侍者曰見敬。上首智慧弟子曰取英。神足弟子曰度世。佛在世時人壽三萬三千歲。一會說經八十億弟子集。二會七十八億。三會七十六億。皆得道證。正法存立七十七億歲。舍利并合興一大寺焰光如來所生土地。城名鐙氏。其佛光明照千佛土。梵志種。父名敬法。母字蓮華氏。子曰月行。侍者曰通慕音。上首智慧弟子曰德首。神足弟子曰斯施。佛在世時人壽萬四千歲。一會說法十六億弟子集。二會十七億。三會十八億。皆得道證。正法存立二十一十萬歲。舍利普流八方上下

執華如來所生土地。城名造福王所治處。其佛光明照三千二百里。君子種。父名白蓮華。母字施德。子曰福首。侍者曰好顏。上首智慧弟子名無量土。神足弟子曰重王。佛在世時人壽七萬歲。一會說經九十億弟子集。二會九十九億。三會八十八億。皆得道證。正法存立億歲。舍利普流八方上下

勛光如來所生土地。城名蓮華王所治處。其佛光明照二千四百里。君子種。父名光照。母字德至。子曰法辯。侍者曰福供。上首智慧弟子曰琉璃藏。神足弟子曰極施。佛在世時人壽三百歲。一會說經十六億弟子集。二會十二億。三會十八億。皆得道證。正法存立億歲。舍利普流八方上下

現義如來所生土地。城名導御郡王所治處。其佛光明照二千四百八十里。梵志種。父名柔郡。母字敬天。子曰德稱。侍者曰梵音。上首智慧弟子曰訓戒意。神足弟子曰勝施。佛在世時人壽百歲。一會說經六十二垓弟子集。二會七十垓。三會八十垓。皆得道證。正法存立億歲。舍利普流八方上下

錠耀如來所生土地。城名寶錦王所治處。其佛光明照二千里。君子種。父名寶施。母字焰味。子曰寶藏。侍者曰意悅。上首智慧弟子曰無能當。神足弟子曰大力。佛在世時人壽五萬歲。一會說經七十萬弟子集。二會九十萬。三會百萬弟子。皆得道證。正法存立二十萬歲。舍利并合興一大寺

興盛如來所生土地。城名威光。其佛光明照四十里。梵志種。父名善興。母字快意。子曰勝友。侍者曰師子力。上首智慧弟子曰光憂施。神足弟子曰山積。佛在世時人壽四萬歲。一會說法一億弟子集。二會二億。三會三億。皆得道證。正法存立九萬歲。舍利普流遍于十方

賢氏如來所生土地。城名專吉王所治處。其佛光明照三千八十里。梵志種。父名栴施。母字閻上。子曰雄施。侍者曰月愛。上首智慧弟子曰海氏。神足弟子曰龍力。佛在世時人壽七萬歲。一會說經二百三十萬弟子集。二會三百五十萬。三會三百八十萬弟子。皆得道證。正法存立十萬歲。舍利并合興一大寺

善樂如來所生土地。城名善富。其佛光明照四百里。梵志種。父名土尊。母字月辭。子曰法自由。侍者曰世愛。上首智慧弟子曰雷音。神足弟子曰施華。佛在世時人壽三萬六千歲。一會說經三十億弟子集。二會二萬八千。三會二萬七千弟子。皆得道證。正法存立百千歲。舍利普流遍于十方

頂髻施如來所生土地。城名清天。其佛光明照四千里。梵志種。父名重王。母字披其私。子曰山施。侍者曰月天。上首智慧弟子曰樂慧。神足弟子曰魔所供。佛在世時人壽五千歲。一會說經六十二億弟子集。二會六十一億。三會六十億弟子。皆得道證。正法存立七萬七千歲。舍利并合興一大寺

眉間如來所生土地。城名悅天。其佛光明照四千里。梵志種。父名國重。母字習施。子曰正施。侍者曰月天。上首智慧弟子曰慧施。神足弟子曰供柔。佛在世時人壽五萬歲。一會說經六十二億弟子集。二會六十一億。三會六十億。正法存立七萬歲。舍利并合興一大寺

堅固如來所生土地。城名福音。其佛光明照四千里。梵志種。父名樹王。母字施珊瑚。子曰施世。侍者曰首力。上首智慧弟子曰月英。神足弟子曰動光。佛在世時人壽萬二千歲。一會說經百千弟子集。二會九萬。三會八萬弟子。皆得道證。正法存立二萬八千歲。舍利普流遍布十方

首威如來所生土地。城名寶氏。其佛光明照四百里。君子種。父名柔華。母字法氏。子曰愛英。侍者曰堅進。上首智慧弟子曰施斷。神足弟子曰人力。佛在世時人壽百歲。一會說經百億弟子集。皆得道證。正法存立億歲。舍利普流遍于十方

難勝如來所生土地。城名療吉王所治處。其佛光明照四十億里。君子種。父名清天。母字福氏。子曰月寂。侍者曰誠愛。上首智慧弟子曰寶上。神足弟子曰雷音。佛在世時人壽八億歲。一會說經三十垓弟子集。二會五十垓。三會八十垓弟子。皆得道證。正法存立八十億歲。舍利普流八方上下

德幢如來所生土地。城名善柔王所治處。其佛光明照二百里。梵志種。父名供友。母字居世。子曰金剛集。侍者曰寶愛。上首智慧弟子曰日藏。神足弟子曰承御。佛在世時人壽億歲。一會說經三十萬垓弟子集。二會五十萬垓。三會六十萬垓弟子。皆得道證。正法存立三億歲。舍利并合興立一大寺

閑靜如來所生土地。城名寶妙。其佛光明照三千四十里。君子種。父名曰越步。母字無所進。子曰月訓。侍者曰琉璃藏。上首智慧弟子曰力天。神足弟子曰喜愛。佛在世時人壽百千歲。如前諸如來所現造業。其余諸佛亦復如是。所度等無有異。是故斯會正法存立五十萬歲。其佛土地皆寶合成。悉有眾珍咸生寶樹。有衣服樹周流遍國。國土人民所生無有眾難三惡之趣。舍利普布周流十方

堅重如來所生土地。城名佳妙。其佛光明照二十里。梵志種。父名寶上。母字寶光。子曰持地。侍者曰寂意。上首智慧弟子曰音十里。神足弟子曰吉利。其佛在世時人壽三千歲。一會說經法百千弟子集。皆得道證。一會無二。正法存立七萬七千歲。舍利普流遍布十方

梵音如來所生土地。城名光威。其佛光明照三千三百二十里。梵志種。父名上最。母字至誠氏。子曰福威。侍者曰蓮目。上首智慧弟子曰雪色。神足弟子曰施炎。佛在世時人壽九萬歲。一會說經八十六億弟子集。二會九十億。三會百億。皆得道證。正法存立三千歲。舍利并合興一大寺

次賢如來所生土地。城名華茂。其佛光明照二百四十里。君子種。父名福愛。母字安養。子曰時節施。侍者曰造義。上首智慧弟子曰日月。上首神足弟子曰上金。其佛在世時人壽五十萬歲。一會說經七十億弟子集。二會七十八億。三會八十億。皆得道證。正法存立四萬歲。舍利并合興一大寺

無本如來所生土地。城名俗所敬。其佛光明照四百里。梵志種。父名海氏。母字棄垢。子曰四眼。侍者曰降根。上首智慧弟子曰善思義。神足弟子曰響審。其佛在世時人壽八萬歲。一會說經七萬二千五百人皆得羅漢。二會七萬六千三百。三會七萬五千人。皆得道證。正法存立八萬歲。舍利普流周遍十方

光興如來所生土地。城名金光。其佛光明照二千剎土。君子種。父名光焰。母字寶施。子曰樂德。侍者曰月華。上首智慧弟子曰極音。神足弟子曰自在。佛在世時人壽五億歲。一會說經五十億百千弟子集。二會四十億百千。三會三十億百千。皆得道證。正法存立七億百千歲。舍利普流遍布十方

大明山如來所生土地。城名寶凈。其佛光明照三千二百里。梵志種。父名月盛。母字日施。子曰善蓋。侍者曰寶共。上首智慧弟子曰若干覺。神足弟子曰智愛。佛在世時人壽八千歲。一會說經七十億弟子集。二會八十億。三會九十億。皆得道證。正法存立九萬二千歲。舍利并合興一大寺

金剛如來所生土地。城名善行威。其佛光明照百四十里。君子種。父名明珠光。母字青蓮目。子曰壽命。侍者曰海氏。上首智慧弟子曰堅施。神足弟子曰尊友。佛在世時人壽百千歲。一會說經四十億弟子集。二會三十億。三會三十二億。皆得道證。正法存立千歲。舍利普流遍布十方

憶識如來所生土地。城名旃陀氏。其佛光明照三千三百六十里。梵志種。父名華氏。母字焰光。子曰寶舍。侍者曰意樂。上首智慧弟子曰無畏。神足弟子曰石王。佛在世時人壽億歲。一會說經七十垓弟子集。二會六十六垓。三會五十垓。皆得道證。正法存立二億歲。舍利并合興一大寺

無畏如來所生土地。城名甚和柔。其佛光明照三千六百里。君子種。父名施光。母字善目。子曰思夷華。侍者曰月氏。上首智慧弟子曰重王。神足弟子曰天氏。佛在世時人壽百千歲。一會說經八十垓弟子集。二會七十八垓。三會七十六垓。皆得道證。正法存立億歲。舍利普流遍布十方

寶氏如來所生土地。城名次堅。其佛光明照百二十里。梵志種。父名棄嫉。母字福施供。子曰施供藥。侍者曰集施。上首智慧弟子曰無能當。神足弟子曰強步。佛在世時人壽萬八千歲。一會說經四十億弟子集。二會三十八億。三會十六億。皆得道證。正法存立七萬歲。舍利并合興一大寺

蓮華目如來所生土地。城名華郡。其佛光明照千二百八十里。君子種。父名上華。母字妙顏。子曰大愛。侍者曰無憂華。上首智慧弟子曰智光。神足弟子曰重施。佛在世時人壽八千歲。一會說經七億弟子集。二會三十四億。三會四十億。皆得道證。正法存立五十六億歲。舍利普流遍布十方

力將如來所生土地。城名上賢。其佛光明照二百一十里。君子種。父名力天。母字施安。子曰滿明。侍者曰護法。上首智慧弟子曰勝王。神足弟子曰善安。佛在世時人壽萬六千歲。一會說經六十萬弟子集。二會五十萬八千。三會七十五萬二千。皆得道證。正法存立千歲。舍利并合興一大寺

華光如來所生土地。城名善月華。其佛光明照三千一百二十里。梵志種。父名愛見。母字星宿。子曰堅證。侍者曰覺氏。上首智慧弟子曰義氏。神足弟子曰詳幢。佛在世時人壽二萬二千歲。一會說經三十億弟子集。二會三十二億。三會亦三十二億。皆得道證。正法存立五萬歲。舍利普流遍布十方

伏愛如來所生土地。城名上財。其佛光明照三百二十里。君子種。父名時氏。母字賢首。子曰訓寂。侍者曰愍傷。上首智慧弟子曰善宿。神足弟子曰思夷華。佛在世時人壽百千歲。一會說經九百億弟子集。二會八十億。三會七十億。皆得道證。正法存立五十萬歲舍利普流八方上下

大威如來所生土地。城名富祠。其佛光明照二百里。梵志種。父名寶藏。母字威氏。子曰照上。侍者曰善多。上首智慧弟子曰焰光。神足弟子曰紫藏。佛在世時人壽五千歲。一會說經七萬弟子集。二會七萬五千。三會八萬人。皆得道證。正法存立二萬一千歲。舍利并合興一大寺

梵氏如來所生土地。城名上味。其佛光明照百二十里。梵志種。父名愛無憂。母字旃陀氏。子曰勝兵。侍者曰甚調。上首智慧弟子曰進士。神足弟子曰金剛結。佛在世時人壽萬二千歲。一會說經億弟子集。止有是一會皆得道證。正法存立萬四千歲。舍利并合興一大寺

無量曜如來所生土地。城名神祇。其佛光明照三千八百里。君子種。父名尊音。母字月光。子曰欣善。侍者曰善兵。上首智慧弟子曰樂響。神足弟子曰焰光。佛在世時人壽八萬歲。一會說經二百億弟子集。二會四百億。三會六百億。皆得道證。正法存立亦八萬歲。舍利普流八方上下

龍施如來所生土地。城名寶錦。其佛光明照二十里。君子種。父名持勝。母字法氏。子曰福力。侍者曰寶城。上首智慧弟子曰閻最。神足弟子曰雄天。佛在世時人壽七萬六千歲。一會說經八萬弟子集。二會七萬八千。三會七萬五千人。皆得道證。正法存立千歲。舍利并合興一大寺

堅步如來所生土地。城名上賢。其佛光明照二百里。君子種。父名師子發。母字那羅施。子曰法音。侍者曰善應。上首智慧弟子曰寶施。神足弟子曰月施。佛在世時人壽億歲。一會說經百億弟子集。二會九十億。三會九十八億。皆得道證。正法存立五萬歲。舍利普流遍布十方

不虛見如來所生土地。城名逮受其佛光明圓照七尺。君子種。父名清施。母字柔甘具。子曰焰味。侍者曰閻吼。上首智慧弟子曰安明友。神足弟子曰伊沙羅。佛在世時人壽百歲。一會說經九十六億弟子集。二會九十八億。三會百億。皆得道證。正法存立千歲。舍利普流遍布十方

精進施如來所生土地。城名治波。其佛光明照四十里。梵志種。父名賢吼。母字首意。子曰無憂天。侍者曰大神便。上首智慧弟子曰樂尊。神足弟子曰月首。佛在世時人壽千歲。一會說經八十垓弟子集。皆得道證。正法存立三千歲。舍利并合興一大寺

賢力如來所生土地。城名得樂志。其佛光明照四百里。君子種。父名寶威。母字福意。子曰常施。侍者曰石樂。上首智慧弟子曰慧殊。神足弟子曰海意。其佛在世時人壽六千歲。一會說經八百萬億弟子集。皆得道證。由得自在。正法存立二萬一千歲。舍利普流遍布十方

欣樂如來所生土地。城名財富。其佛光明照百六十里。梵志種。父名梵天。母字供首。子曰大威。侍者曰行步安。上首智慧弟子曰多福。神足弟子曰樂目。佛在世時人壽八萬四千歲。一會說經七十三億弟子集。二會七十二億。三會七十一億。皆得道證。正法存立九千歲。舍利普流遍布十方

不退沒如來所生土地。城名長威。其佛光明照三千八百里。君子種。父名醫王。母字宿首。子曰華天。侍者曰力勝。上首智慧弟子曰稱無量。神足弟子曰勇步。佛在世時人壽二萬一千歲。一會說經六十億弟子集。二會五十八億。三會五十六億。皆得道證。正法存立九千歲。舍利并合興一大寺

師子幢如來所生土地。城名烏扇迦。其佛光明照三百六十里。君子種。父名法幢。母字福友。子曰貴施。侍者曰大神。上首智慧弟子曰愛施。神足弟子曰勤詣。佛在世時人壽二萬八千歲。一會說經二十二億弟子集。二會二十一億。三會二十億。皆得道證。正法存立八千歲。舍利普流遍布十方

勝知如來所生土地。城名寶焰。其佛光明照四百里。君子種。父名日藏。母字華目。子曰樂成。侍者曰法氏。上首智慧弟子曰修成。神足弟子曰善法。佛在世時人壽八萬歲。一會說經三十六億弟子集。二會三十七億。三會三十八億。皆得道證。正法存立六百萬歲。舍利并合興一大寺

法氏如來所生土地。城名愛天。梵志種。其佛光明照二百八十里。父字莫勝。母字聞氏。子曰勝天根。侍者曰日施。上首智慧弟子曰大樂。神足弟子曰施藥。佛在世時人壽億歲。一會說經八億弟子集。二會七億。三會六億。皆得道證。正法存立一億歲。舍利普流遍布十方

喜王如來所生土地。城名所在吉。其佛光明照三千二百里。君子種。父名最上。母字首歸悅。子曰念閻吼。侍者曰和安。上首智慧弟子曰寶上。神足弟子曰執人天。佛在世時人壽五千歲。一會說經四十億弟子集。二會三十八億。三會三十七億。皆得道證。正法存立百千歲。舍利并合興一大寺

妙御如來所生土地。城名寶藏。其佛光明照四十里。君子種。父名曰施。母字寶氏。子曰德光。侍者曰海身。上首智慧弟子曰行妙施。神足弟子曰上施。一會說經九十億弟子集。二會九十八億。三會百億。皆得道證。佛在世時人壽億歲。正法存立三億歲。舍利普流遍布十方

敬英如來所生土地。城名世樂。其佛光明照二十里。梵志種。父名豐世。母字欣樂。子曰外氏。侍者曰尊鎧。上首智慧弟子曰安上。神足弟子曰退施。佛在世時人壽百千歲。一會說經五十億弟子集。二會四十八億。三會四十六億。皆得道證。正法存立一億歲。舍利并合興一大寺

妙天如來所生土地。城名善意。其佛光明照千二百里。梵志種。父名真末。母字法意。子曰月上。侍者曰威英。上首智慧弟子曰愛首。神足弟子曰無憂。一會說經七十億百千弟子集。二會六十億百千。三會五十億百千。皆得道證。正法存立二萬歲。佛在世時人壽四萬歲。舍利普流遍布十方

多勛如來所生土地。城名香氏。其佛光明照三百六十里。君子種。父名受施。母字威首。子曰威神。侍者曰青蓮。上首智慧弟子曰無垢施。神足弟子曰施興忻樂。一會說經十四億弟子集。二會十六億。三會十八億。皆得道證。佛在世時人壽二萬五千歲。正法存立五萬歲。舍利并合興一大寺

眾香手如來所生土地。城名福香。其佛光明照千二百八十里。君子種。父名首樂。母字妙華。子曰寶上光。侍者曰誠英。上首智慧弟子曰愛月。神足弟子曰勝力。一會說經六十六億弟子集。二會六十四億。三會六十二億。皆得道證。佛在世時人壽七萬歲。正法存立亦七萬歲。舍利普流遍布十方

順觀如來所生土地。城名度閻。其佛光明照四十里。梵志種。父名施顏。母字寶趣。子曰所生。侍者曰意悅。上首智慧弟子曰施明。神足弟子曰意錦。一會說經七十億弟子集。二會六十八億。三會六十六億。皆得道證。佛在世時人壽九十億歲。正法存立九十億歲。舍利普流遍布十方

雨音如來所生土地。城名宿愛。其佛光明照千七百六十里。梵志種。父名明施。母字威首。子曰其法。侍者曰甚諦。上首智慧弟子曰月藏。神足弟子曰力步。一會說經七十億弟子集。二會七十五億。三會八十億。皆得道證。佛在世時人壽九萬歲。正法存立百千歲。舍利并合興一大寺

善思如來所生土地。城名無量寶。其佛光明照二十里。梵志種。父名念堅。母字福只。子曰華施。侍者曰力施。上首智慧弟子曰無喻。神足弟子曰舍嫉。一會說經百千萬弟子集。二會八十萬。三會七十萬。皆得道證。佛在世時人壽千歲。正法存立八萬四千歲。舍利普流遍布十方

快意如來所生土地。城名快見。其佛光明照五百六十里。君子種。父名宿天。母字威氏。子曰華氏。侍者曰俱退。上首智慧弟子曰普施。神足弟子曰超步。一會說經二十八億弟子集。二會二十五億。三會亦二十五億。皆得道證。佛在世時人壽三萬歲。正法存立六萬歲。舍利普流遍布十方

離垢如來所生土地。城名城威。其佛光明照四十里。梵志種。父名首藏。母字華辭。子曰智威。侍者曰無限。上首智慧弟子曰有志。神足弟子曰郡氏。一會說經八十萬弟子集。二會九十萬。三會百萬。皆得道證。佛在世時人壽六萬五千歲。正法存立二萬歲。舍利普流遍布十方

名聞如來所生土地。城名無憂。其佛光明照四千里。君子種。父名最上。母字威施。子曰上首。侍者曰法住。上首智慧弟子曰石氏。神足弟子曰愛垢。一會說經百億弟子集。二會九十億三會八十億。皆得道證。佛在世時人壽七萬歲。正法存立二十萬歲。舍利普流遍布十方

大稱如來所生土地。城名好園。其佛光明照八百八十里。梵志種。父名首積。母字日施。子曰勝離意。侍者曰聞義思。上首智慧弟子曰密郡。神足弟子曰斷施。一會說經五百億弟子集。二會三百億。三會二百億。皆得道證。佛在世時人壽八萬歲。正法存立五萬歲。舍利普流遍布十方

明珠髻如來所生土地。城名照郡。其佛光明照百二十里。君子種。父名覺喜。母字思夷氏。子曰思兵。侍者曰無量寂。上首智慧弟子曰寶威。神足弟子曰逮致。一會說經九百億弟子集二會千億。三會千二百億。皆得道證。佛在世時人壽九萬歲。正法存立億歲。舍利普流遍布十方

堅強如來所生土地。城名安思。其佛光明照千國土。君子種。父名神氏。母字樹言。子曰炎樂。侍者曰明珠味。上首智慧弟子曰樂諧。神足弟子曰甚調。一會說經千三億弟子集。二會三十八億。三會五億。皆得道證。佛在世時人壽三萬歲。正法存立九萬歲。舍利并合興一大寺

師子步如來所生土地。城名清白氏。其佛光明照千三百二十里。君子種父名若干塵母字妙藥。子曰不陀留。侍者曰意行。上首智慧弟子曰多豐。神足弟子曰與護。一會說經百七十八萬弟子集。二會百二十萬。三會百四十萬。皆得道證。佛在世時人壽萬八千歲。正法存立七億歲。舍利普流遍布十方

神樹如來所生土地。城名上閻浮。其佛光明照億里。君子種父名樹王母字意英。子曰愛俗。侍者曰施曜。上首智慧弟子名藥解。神足弟子曰二財。一會說經四十八億弟子集。二會三百五十億。三會三百三十億。皆得道證。佛在世時人壽萬八千歲。正法存立七十萬歲。舍利并合興一大寺

輒勝如來所生土地。城名藥氏。其佛光明照三百六十里。君子種父名見敬母字財施。子曰勇施。侍者曰法與。上首智慧弟子曰了相。神足弟子曰大根名聞。一會說經七十六億弟子集。二會七十四億。三會七十二億。皆得道證。佛在世時人壽八萬歲正法存立六百千歲。舍利普流遍布十方

智慧如來所生土地。城名賢施。其佛光明照四百四十里。君子種父名釋施母字蜜威。子曰梵天。侍者曰法稱。上首智慧弟子曰根意。神足弟子曰尊氏。一會說經四十億弟子集。二會三十億。三會二十億。皆得道證。佛在世時人壽三千歲。正法存立一萬歲。舍利并合興一大寺

善住如來所生土地。城名閑威。其佛光明照四百里。梵志種父名護無害母字樂音。子曰具或。侍者曰覺嫉。上首智慧弟子曰上與。神足弟子曰執鎧。一會說經四萬六千弟子集。二會二萬五千。三會四萬三千。皆得道證。佛在世時人壽五百萬歲。正法存立八萬歲。舍利并合興一大寺

虛空如來所生土地。城名愛居。其佛光明照百二十里。君子種父名根施母字天豪。子曰水天。侍者曰智結。上首智慧弟子曰上意。神足弟子曰法首。一會說經九十億弟子集。二會八十億。三會七十億。皆得道證。佛在世時人壽千歲。正法存立萬二千歲。舍利普流遍布十方

無量覺如來所生土地。城名善蓋。其佛光明照三百八十里。梵志種父名生明眼母字龍施子曰妙好。侍者曰賢天。上首智慧弟子曰心音。神足弟子曰大枝步。一會說經七十億。二會五十億。三會四十億。皆得道證。佛在世時人壽億歲。正法存立六十億歲。舍利普流遍布十方

善顏如來所生土地。城名威氏。其佛光明照五百二十里。君子種父名樂音母字樂氏。子曰所在吉。侍者曰上與。上首智慧弟子曰福慧。神足弟子曰無懼。一會說經七億弟子集。二會九億。三會十億。皆得道證。佛在世時人壽三千歲。正法存立萬六千歲。舍利并合興一大寺

圣慧如來所生土地。城名善清白。其佛光明照五百六十里。梵志種父名伊師檀母字離塵。子曰勇猛。侍者曰名阿難。上首智慧弟子曰意行。神足弟子曰須達。一會說經二十二億弟子集。二會二十一億。三會二十億。皆得道證。佛在世時人壽二萬八千歲。正法存立六萬歲。舍利并合興一大寺

光明如來所生土地。城名琉璃光。其佛光明照三千三百二十里。君子種父名愛敬母字意樂。子曰愛光。侍者曰園觀。上首智慧弟子曰樂愛。神足弟子曰調友。一會說經八十二億弟子集。二會八十七億。三會八十六億。皆得道證。佛在世時人壽萬歲。正法存立三千歲。舍利普流遍布十方

堅誓如來所生土地。城名日游。其佛光明照四十里。梵志種父名天愛母字善意音。子曰尊寶。侍者曰柔音。上首智慧弟子曰言施。神足弟子曰柔軟。一會說經百億弟子集。二會九十七億。三會九十五億。皆得道證。佛在世時人壽一億歲。正法存立四十億歲。舍利并合興一大寺

吉祥如來所生土地。城名母愛。其佛光明照二百八十里。梵志種父名錦王母字華元。子曰無量手。侍者曰養友。上首智慧弟子曰法事。神足弟子曰勝友。一會說經五十億弟子集。二會八十二億。三會八十六億。皆得道證。佛在世時人壽五萬歲。正法存立億歲。舍利普流遍布十方

誠英如來所生土地。城名愛響。其佛光明照四十里。梵志種父名福外母字賢氏。子曰愛名稱。侍者曰尊友。上首智慧弟子曰月賢。神足弟子曰樹目。一會說經八十億弟子集。二會七十億。三會六十億。皆得道證。佛在世時人壽一億歲。正法存立八億歲。舍利并合興一大寺

青蓮如來所生土地。城名甚華威。其佛光明照四百八十里。君子種父名總持母字忻施。子曰功福。侍者曰難勝。上首智慧弟子曰樂法。神足弟子曰藥氏。一會說經十萬弟子集。二會九萬九千。三會九萬八千。皆得道證。佛在世時人壽五百歲。正法存立萬五千歲。舍利并合興一大寺

鉤鎖如來所生土地。城名集賢。其佛光明照三百里。君子種父名愛目母字施善志。子曰仁賢。侍者曰明珠結。上首智慧弟子曰學友。神足弟子曰若干月。一會說經六十億弟子集。二會五十億。三會九十億。皆得道證。佛在世時人壽一萬二千歲。正法存立三萬歲。舍利普流遍布十方

安氏如來所生土地。城名意樂。其佛光明照百二十里。梵志種父名無量寶母字豐盛氏。子曰地施尊。侍者曰堅強。上首智慧弟子曰月曜。神足弟子曰師子。一會說經九十六億弟子眾。二會九十四億。三會九十二億。皆得道證。佛在世時人壽八萬四千歲。正法存立亦八萬四千歲。舍利普流遍布十方

慧業如來所生土地。城名福富。其佛光明照四百里。君子種父名無憂母字愛海。子曰和善覺。侍者曰善施。上首智慧弟子曰現在圣。神足弟子曰福愛。一會圣聚不可計億。二會八百億。三會七百億。皆得道證。其佛在世時人壽八萬垓歲。正法存立五億。佛散舍利如布醫藥。爾時安住巍巍難逮。若有聞名百一。斯等不久成佛正覺。況復供奉是千如來。諸弟子學不足言耳。諸菩薩等。逮不退轉無所從生法忍一生補處。度脫十方不可稱計

賢劫經卷第七賢劫經卷第八

　　　　西晉月氏三藏竺法護譯


　　千佛發意品第二十二

喜王菩薩。復白佛言。善哉世尊。唯垂愍哀。說此劫中千佛本末。昔始作行得為菩薩時。在何佛所初發道意。積功累德每生自克供養諸佛。自致正覺度脫一切。佛告喜王菩薩。諦聽諦聽善思念之。當為汝說發意本末。喜王菩薩與諸大眾受教而聽。佛言。拘留孫佛本宿命時。見月意如來。心中亙然如冥睹明。知道無上三界最尊。則求寶蓋貢上其佛。初發道意精進不懈。自致正覺度脫一切。鉤那含佛本宿命時。見師子如來。貢上寶瓔及須漫花。因初發道心積功累德。自致正覺度脫一切。其迦葉佛本宿命時。生梵志家作幼童子。見思夷最如來心中解悅。脫身所著妙好寶帶貢上其佛。初發道意行菩薩法不中懈廢。自致正覺度脫一切。佛言。今我成佛號釋迦文。本宿命時作良醫師。主治人病得醫功夫寶物衣具。見往古佛。與吾同號亦字能仁如來。知之至尊因持衣物貢上其佛。初發道意行四等心。四恩六度空無相愿。不中取證逮得無所從生法忍。見定光佛示現受決。欲濟一切三界眾生。自致正覺度脫一切。慈氏如來本宿命時。作轉輪圣王。見佛名逮無極。因發道心請佛圣眾供以甘膳。貢上光寶以施一切。所在仁慈愍諸不逮。周旋生死如恒河沙劫不以為劬。自致至佛度脫一切。值其上壽人命八萬四千歲時。師子如來本宿命時。從初發心。佛名晃昱音。因其發心。以五寸五納衣奉上其佛。供事世尊行菩薩法。自致成佛。光焰如來本宿命時。曾作賈客入海獲致琦珍。從無量光佛所初發道心。時見世尊心中忻然。以明月珠貢上其佛。因其道心行菩薩法。自致成佛度脫一切。牟尼如來本宿命時。從悅意如來初發道心。時作凡人財富無量。見佛心開。珠挍飾蓋貢上其佛。因其道心行菩薩法。心中愿言。以是功德歸流十方皆見覆護。精進不懈自致正覺度脫一切。善目如來本宿命時。從琦妙佛初發道心。于時見佛心中[火*霍]然貢上華香。因其道意行菩薩法。奉四等心四恩四辯六度無極。愍傷十方致最正覺。度脫一切危厄眾生蒙濟弘安。善宿如來本宿命時。從安悅如來初發道心。時為長者見佛歡悅。貢上珓珞妙好重閣。供養其佛。因其道意行菩薩法。欲度十方自致成佛度脫一切。華氏如來本宿命時。見導御佛初發道心。時本貧厄。因其發心知三界空。便脫死人衣貢上其佛。奉菩薩法欲度脫眾生。富以七財使諸眾生莫致貧厄。十方覆護。自致成佛度脫一切。第二華氏如來至真等正覺。本宿命時。從超越首佛初發道心。持洗口柳枝一枚貢上其佛。因其道意行菩薩法。度脫眾生自致正覺。救眾危厄三界之難也。道師如來本宿命時。見至誠佛從初發道心。時作凡人。以身所有好床坐具及赤栴檀。貢上其佛。因其道心行菩薩法。欲濟十方自致得佛度脫一切。大多如來本宿命時。從供稱佛初發道心。時欲入城見佛出城。因為稽首歸命供養。貢上至心而奉好竹。心自念言。使諸眾生行直如竹莫有邪志。由是之故常遇三寶。自致正覺救濟十方。大力如來本宿命時。從師意佛所初發道心。時生香家作子。賣眾好香。見佛入城心中大悅。貢上其佛木榓澡罐。手執美香殊異雜薰。隨尊侍衛。愿一切眾生悉入道門。因是自致得成正覺度脫一切。星宿王如來本宿命時。從施意佛初發道心。時在其國貧無所有。為人客作放牛使令。見佛欣然。以時節花貢上其佛。行菩薩道精進不懈。自致正覺度脫一切。修藥如來本宿命時。從微妙香佛初發道心。時作御師見佛世尊。供順歸命無上大圣。以卑遜心與佛談言。以是之故除三界難。自致成佛一切蒙恩。名稱英如來本宿命時。從燈電佛初發道心。見佛說法則以幢幡上其如來。即夜然燈夙夜勤修。自致成佛。度脫三界之難五趣之患。皆恃福慶靡不得安。英妙如來本宿命時。從蓮華佛初發道心。其身爾時適行犁種。見佛歡喜舍犁牛去稽首佛足。以解脫華供養上佛。愿使眾生犁道德田自致得佛。由是遵行四等四恩三脫六度。便成正覺度脫一切。大光如來本宿命時。從大錠光佛初發道心。時在其國最為貧厄。入行曠野見佛僧眾。以錢上佛供養至尊。在曠野中燒香然燈。愿三界眾生心空意凈由如曠野。三世普明無三毒冥。故自致得佛度脫一切。解陰如來本宿命時。從梵音佛初發道心。時作皮師。貢上其佛妙好履屣。愿使一切近致車乘。然后皆成五通之馳。由是功德自致成佛度脫一切。照明如來本宿命時。從離慢意佛初發道心。時作轉輪圣王。以八萬四千行樹。貢上施佛使造精舍。經行其中精進不懈。自致成佛度脫一切。日藏如來本宿命時。從無量成佛所初發道心。時為大性梵志作子。以拘翼華貢上其佛。緣是之故自致正覺度脫一切

月氏如來本宿命時。從名稱葉佛所初發道心。時為金師家作子。以好寶杖貢上其佛。由是之故自致正覺度脫一切。光曜如來本宿命時。從無量明佛初發道心。時生其國最為貪匱輩。負草行欲于市賣。見佛欣然無以貢上。以草奉佛。愿使功德歸流十方。自致成佛度脫一切。善照如來本宿命時。從悅意成佛所初發道心。時作園監見佛欣然。以思夷華貢上至尊。行菩薩法心自念言。使諸眾生心軟如華。因從精進自致成佛度脫一切。無憂如來本宿命時。從離意稱佛所初發道心。時生尊者家為長者子。取最上華以散佛上。慕求大道無上正真。緣是之故自致正覺度脫一切。威神如來本宿命時。從德鎧佛所初發道心。時作長者子。以明月珠及紅蓮華貢上其佛。精進不懈自致正覺。度脫三界五趣之患。焰光如來本宿命時。從善見佛所初發道心。時作賈客數入大海。以赤栴檀好床臥具貢上其佛。因行菩薩道自致成佛。度脫三世生死之厄。執華如來本宿命時。從悅意威佛所初發道心。生彼世時為長者子。以身好衣用乳浣之。燒好名香貢上其佛。欲令功德歸流十方一切蒙濟。緣是之故自致正覺度脫一切。勛光佛如來本宿命時。從不藏威佛所初發道心。時作凡人。見佛悅豫稽首歸命。則以明鏡眾珍琦寶貢上其佛行菩薩法。緣是之故自致正覺度脫一切。現義如來本宿命時。從無量音佛所初發道心。往昔世時作轉輪圣王。見佛至尊無上大道。以若干挍珞重閣精舍貢上其佛。愿使眾生德猶虛空。緣致正覺度脫一切。錠曜如來本宿命時。從明娛樂佛所初發道心。在彼世時香家作子。采眾華香以上圣尊。伏心制意。與其家室六十億眷屬俱供養其佛。咨受道法行菩薩法。自致正覺度脫一切。光威如來本宿命時。從普稱佛所初發道心。時作仙人居在山中。以好白氈布經行處貢上其佛。知之甚尊行菩薩法。自致正覺度脫一切。醫氏如來本宿命時。從離種佛初發道心。時為醫家作子。以持丸藥眾香華物貢上其佛。愿一切眾生除三毒病。緣是興意行菩薩法。自致正覺度脫一切。善樂如來本宿命時。從其柔順佛初發道心。時為油家子。以油然燈貢上其佛。愿令十方各蒙道明。緣是之故自致正覺救濟一切。興盛如來本宿命時。從廣普稱佛所初發道心。貢上其佛細好白?。布經行處勸助所施。因是興意奉菩薩行。愍念群生。自致正覺度脫一切。醫所如來本宿命時。從離垢佛初發道心。生在醫家學醫弟子。見佛欣喜。貢上其佛若干丸藥。緣行開士自致正覺度脫一切。頂髻施如來本宿命時。從普現佛初發道心。時作挍飾瓔珞家子。貢上其佛御乘將護及寶瓔珞。供養奉事。行菩薩法精進不懈自致正覺度脫一切。堅固如來本宿命時。從莫能勝佛初發道心。時作轉輪圣王。見佛世尊。八萬四千七寶床席坐具機筵貢上其佛。因興道意行菩薩法。自致正覺度脫一切。首威如來本宿命時。從威王光佛所初發道心。曾為賈客入大海中。以明月珠貢上其佛。斯珠光明照四十里。緣是精進自致正覺無上大道度脫一切。難勝如來本宿命時。從堅步越佛初發道心。時主載財見佛欣然。以楊柳枝貢上其佛洗口及齒。緣是凈行自致正覺度脫一切。德幢如來本宿命時。從柔稱佛所初發道心。貢上其佛水器大釜。以用洗浴。身垢消除令體汗清凈。造立光明普行施德。自致正覺度脫一切。閑靜如來本宿命時。從無上佛所初發道心。其人時作寶瓔珞師家子。莊嚴瓔珞貢上其佛。以紫金色履屣床香布施奉上。愿一切眾生皆得定意。緣是之故自致正覺度脫一切。堅重如來本宿命時。從大清悅佛發道心。供養其佛清白細?。溫其浴室洗浴圣眾及奉雜香。緣興道意行菩薩道。自致正覺救濟十方。梵音如來本宿命時。從柔音佛所初發道心。時為國王監放牧羊。時梵音佛始成正覺在野澤中。見其如來心懷悅豫。分所服糗半奉如來。緣行菩薩無上大道精進不懈。自致正覺度脫一切。堅強如來本宿命時。從無動步佛所。以手撮最雜寶珍琦供散其佛。作大導師家子因施發意。緣斯功德自致正覺度脫一切。極上欣如來本宿命時。從無量清凈佛所初發道心。時為王太子。王名娛樂在沙竭國。佛成正覺振其光明普照十方。緣行菩薩自致正覺度脫一切。興光如來本宿命時。從威首光佛初發道心。時作轉輪圣王。以好衣服琦珍異寶。貢上其佛福施一切。緣是精進自致正覺無上大道度脫一切。大明山如來本宿命時。從往道佛所初發道心。以無憂華貢上其佛。積功累德每生自克。以大慈悲愍念一切。自致正覺度脫一切。金剛如來本宿命時。從堅固佛所。生忉利天作天帝釋。以天意華縵陀勒華。雨下紛紛貢散其佛。緣是行道自致正覺度脫一切。憶識如來本宿命時。從愛解脫佛所初發道心。用紫金寶珠瓔珞蓋用貢上佛。供散佛身而發道意。自致正覺度脫一切。無畏如來本宿命時。從不恐佛所初發道心。作性[怡-臺+龍]悷而喜戲笑。以作伎樂擊鼓歌嘆供養樂佛。自致正覺度脫一切。寶氏如來。本宿命時。從無量音佛所初發道心。時作大臣。以好華香貢上其佛。緣行菩薩自致正覺度脫一切。蓮華目如來本宿命時。從普觀佛所初發道心。以自己身所著寶帶床臥貢奉用上如來。欲令一切眾生功德。自致正覺度脫一切。力將如來本宿命時。從大御佛所初發道心。時作醫王。持一阿摩勒果貢上其佛。緣其成行自致正覺度脫一切。華光如來本宿命時。從一切威佛所初發道心。時作金師。以寶華飾貢上其佛。緣斯具行自致正覺度脫一切。愛伏如來本宿命時。從誨供佛所初發道心。曾作博戲家子。以好香鑢貢上其佛。緣斯積行自致正覺度脫一切。大威如來本宿命時。從照曜首佛所初發道心。時作尊者子。以好衣服貢上其佛。緣斯積行自致正覺度脫一切。梵氏如來本宿命時。從頒宣尊佛所初發道心。時作大官。令以石蜜甘蔗餳貢上其佛。緣斯積德自致正覺度脫一切。無量曜如來本宿命時。從凈光明佛所初發道心。時為他賈作。以有好蓋貢上其佛。緣斯積德自致正覺度脫一切。龍施如來本宿命時。從師子頻申佛所初發道心。時為髻華師家作子。以華寶器貢上其佛。緣斯積德自致正覺度脫一切。堅步如來本宿命時。從離意勝佛所初發道心。時為珠師家生作子。以寶珠瓔珞床席坐具貢上其佛。緣斯積德自致正覺度脫一切。不虛見如來本宿命時。從善見佛所初發道心。時家作醫師療生治病。以好雜藥貢上圣眾使治眾病。緣斯積德自致正覺度脫一切。精進施如來本宿命時。從度無量佛所初發道心。時作轉輪圣王。興起精舍樓閣房室其數百千。以赤栴檀以為眾床布好坐具貢上其佛。緣斯積德自致正覺度脫一切。賢力如來本宿命時。從名聞光佛所初發道心。時作凡人。以百味供貢進其佛及與圣眾。而常飯食十垓弟子。緣斯積德自致正覺度脫一切。欣樂如來本宿命時。從弘稱佛所初發道心。時為豪貴長者梵志作子。以真珠挍飾妙好[弗*毛]及琦異扇貢上其佛。緣斯積德自致正覺度脫一切。無退沒如來本宿命時。從寂根佛所初發道心。時作使者。以五比羅果貢上其佛。緣斯積德自致正覺度脫一切。師子幢如來本宿命時。從清和音佛所初發道心。時作凡人將犁耕田。以一呵摩勒果貢上其佛。緣斯積德自致正覺度脫一切。勝知如來本宿命時。從無能毀轉法輪佛所初發道心。時作履屣師。以呵梨勒果貢上其佛。緣斯積德自致正覺度脫一切。法氏如來本宿命時。從無量響佛所初發道心。時作力士。求以好幢貢上其佛。緣斯積德自致正覺度脫一切。喜王如來本宿命時。從降念佛所初發道心。時作香師。以好雜香貢上其佛。緣斯積德自致正覺度脫一切。妙御如來本宿命時。從神足威佛所初發道心。時為幼童。以三品果貢上其佛。緣斯積德自致正覺度脫一切。愛英如來本宿命時。從功勛王佛所初發道心。時為國王明智太子。以華貢佛。緣斯積德自致正覺度脫一切。妙天如來本宿命時。從嘆度無極佛所初發道心。時作賈客。貢上甘美蜜缽。緣斯積德自致正覺度脫一切。多勛如來本宿命時。從大力佛所初發道心。時為國貧人。貢上其佛一丈六尺經行之處。緣斯積德自致正覺度脫一切

眾香手如來本宿命時。從曜妙凈佛所初發道心。時為賣香家子。因香水灑其世尊。經行之處。緣斯積德自致正覺度脫一切。順觀如來本宿命時。從見無掛礙佛所初發道心。時在山居。以好繒?作挍飾蓋。貢上其佛。緣斯積德自致正覺度脫一切。雨音如來本宿命時。從師子步佛初發道心。時作陶師。而以澡罐貢上其佛。緣斯積德自致正覺度脫一切。善思如來本宿命時。從普觀佛所初發道心。作采華家子。以一蓮華貢上其佛。緣斯積德自致正覺度脫一切。快意如來本宿命時。從施超度佛所初發道心。時作尊者子。須曼華鬘貢上其佛。緣斯積德自致正覺度脫一切。離垢如來本宿命時。從善見佛所初發道心。時夜臥精舍。貢上其佛拭手手巾。緣斯積德自致正覺度脫一切。名聞如來本宿命時。染家作子。從善哉像佛所初發道心。盛訶醯勒取滿手華供散佛上。緣斯積德自致正覺度脫一切。大稱如來本宿命時。從意稱佛所初發道心。時在其國最為窮匱。以拘須摩好柔妙華貢上其佛。緣斯積德自致正覺度脫一切。明珠髻如來本宿命時。從寶凈佛所初發道心。時作幼童。以滿手雜香供散其佛。緣斯積德自致正覺度脫一切。堅強如來本宿命時。從熾盛光佛所初發道心。時作天上神妙天子。以天好扇貢上其佛。緣斯積德自致正覺度脫一切。師子步如來本宿命時。從度超越佛所初發道心。曾為蓋師。盛陽暑時貢上其佛蓋及履屣。緣斯積德自致正覺度脫一切。神樹如來本宿命時。從寶凈佛所初發道心。時作牧羊人于野牧羊。在途路見佛欣然。即取樹皮貢上其佛。緣斯積德自致正覺度脫一切。輒勝如來本宿命時。從決了覺佛所初發道心。曾作牧羊人。以取好缽盛滿中乳貢上其佛。緣斯積德自致正覺度脫一切。智積如來本宿命時。從慧英佛所初發道心。時作凡夫。布設法座一日供養佛比丘眾。緣斯積德自致正覺度脫一切。善住如來本宿命時。從動覺佛所初發道心。曾為治皮家作子。貢上其佛滿一抱毛。緣斯積德自致正覺度脫一切。虛空如來本宿命時。從行意佛所初發道心。時作客作人。以美水漿貢上其佛。斷所作務己所食具上佛供養。緣斯積德自致正覺度脫一切。有承樂如來本宿命時。從善根佛所初發道心。貢上其佛施服上尊。下黑良衣不用細?。緣斯積德自致正覺度脫一切

無量覺如來本宿命時。從威音佛所初發道心。在其方面貢上其佛所可坐樹。緣斯積德自致正覺度脫一切。善顏如來本宿命時。從光音佛所初發道心。時采眾果以青蓮華五莖貢上其佛。緣斯積德自致正覺度脫一切。圣慧如來本宿命時。從善住佛所初發道心。時作比丘處在閑居。凈除其佛所經行處。緣斯積德自致正覺度脫一切。光明佛如來本宿命時。從無量威佛所初發道心。居在城市。直百千價坐具床褥貢上其佛。緣斯積德自致正覺度脫一切。堅誓如來本宿命時。從緣思佛所初發道心。作華鬘師以華貢上其佛。緣斯積德自致正覺度脫一切。吉祥如來本宿命時。從閑稱佛所初發道心。時負薪行道值風雨。因入精舍見佛弟子。以殊勝華貢上其佛。緣斯積德自致正覺度脫一切。誠英如來本宿命時。從勛華如來初發道心。時適洗浴以已發心。貢上其佛好香手自施與。緣斯積德自致正覺度脫一切。青蓮華如來本宿命時。從妙華光如來所初發道心。時生尊者家作子。聰明勇慧。以紅蓮華貢上其佛。緣斯積德自致正覺度脫一切。鉤鎖如來本宿命時。從難勝佛所初發道心。時主香市眾事販賣。以赤栴檀涂佛經行地。緣斯積德自致正覺度脫一切。安氏如來本宿命時。從軟向佛所初發道心。時國王遣行作使者。以三法衣與眾眷屬貢上其佛。緣斯積德自致正覺度脫一切。慧業如來本宿命時。從善見佛所初發道心。與大眾俱以大幢蓋。和心同意貢上其佛。緣斯積德自致正覺度脫一切。爾時世尊。粗舉千佛都較本末。使諸一切大會集眾。知其至要欲嘆其德。因而頌曰

　在諸佛所建立福祚
　所修行功少不足言
　而獲報應果實如是
　何所明知不發道心
　虛空尚可盡度其際
　其大海水亦可計量
　少少信喜樂向佛所
　其德之報無能限量
　不墮八難不值蔽礙
　緣斯乃致無為安樂
　是故遇佛最勝福田
　恭恪奉事行無放逸
　今我現在若滅度后
　取佛舍利猶如芥子
　信尊懷喜若供奉者
　其福無底德不可思
　虛空之界及眾生界
　發一切智心施佛德
　有斯四法誰敢底邊
　唯佛獨智無能盡限
　猶如貧匱虛乏窮厄
　喜得大藏周四十里
　若發道心其德如是
　所住救濟一切眾生
　其十力尊以八娛樂
　斯以恩加五百佛護
　曾見八萬上首諸佛
　佛以頒宣四可悅義
　曉了分別八十四義
　乃至六萬諸法之門
　敷演七十六慧道地
　佛以解暢十八諸行
　其十吉祥意五方便
　斯十行本變百一億
　諸緣覺等所不能逮
　何況倚音眾聲聞黨
　其余諸相眾好八十
　諸佛威儀功勛所達
　不可窮極無以為喻
　是故名佛不可思議
　若有發心最尊佛道
　雖處世間永安之業
　既游方俗為大財富
　所至無倚無所系屬
　降伏眾魔逮得甘露
　以七寶業濟飽眾厄
　愿在世間必過度俗
　猶如大雨普潤天下
　雖復遭苦無數百千
　不久當成功勛威德
　一切世間皆歸斯無
　是以行道勿以為勞
　皆能含忍眾苦之患
　若以罪報墮于惡趣
　承功勛德必生天上
　何所明智與愚諍訟
　無明迷惑知慧志安
　智致道果癡不覺之
　是故行道悉以忍之
　愚喜諍亂智無所訟
　由斯棄捐眾不應業
　修其精修智明之行
　以能舍斯不倚利養
　常當勤修奉此三昧
　一一思念諸佛道德
　忍無央數億垓劫難
　佛之功勛不可思議
　雖更眾苦固習道慧
　以忍為鎧及行定意
　立精進幢樂種禁戒
　智慧為藥力無等倫
　降伏眾魔逮甘露果
　慈氏徒黨奉行道友
　勸度無極無所毀壞
　行空室宅惔怕為食
　所習行業一切智德
　是故常志無放逸行
　決解奉訓如上所教
　猶如雁鳴毀散云雨
　當得普智勢不得久　

　　嘆古品第二十三

于時佛復告喜王菩薩。乃往過去久遠世時。有佛號無量精進如來至真等正覺明行成為善逝世間解無上士道法御天人師號佛世尊。為百千億諸弟子眾天龍鬼神。說是定意。時有國王王名德華。聞佛所說是定意義。告其八萬四千諸后婇女及其千子。是深要定難可分別。斯義所趣甚多巍巍。而不可逮既不可了。雖不能行當求開解。唯口誓愿心思本行當勸斯定。佛之所演甚快無量。一切等心咸共勸助。世尊所講甚善甚善。以是勸助超八十劫生死之難。在于居家逮得總持。名曰事業。無復疑結皆共篤信如佛所說。以斯德本值見三垓諸佛世尊。皆從諸佛逮此三昧。不墮惡趣勤苦之路三惱之患。不遭八難無閑之厄。因是行業逮成無上正真之道為最正覺。方當成佛道度脫十方莫不蒙濟。于喜王意所趣云何。爾時德華王豈異人乎。莫造斯觀。所以者何。見今現在無量光如來是也。其王千子。今賢劫中千佛興者是也。勸助斯定神足威德巍巍如是。何況諷誦奉行習持如上法教。佛復告喜王菩薩。乃往過去無央數劫。時有佛號樂無量施。與十垓眾眷屬。圍繞而為說法。其紫金光在所照曜。斯光所照入赤栴檀。木榓美香展轉相勛普周十方。因己精勤慈愍一切。奉清白行致是功報。時轉輪王名曰擇明。以是比像供養之具。奉行平等正覺。普悉并周一切圣眾。一一精舍皆與給使。彼亦咸聞是三昧定意。因行斯業并悉普周。一切正法佛所宣布。亦共一心咨受要義。時佛侍者名曰無損智。博聞最上不失佛意。隨時之宜不違繩墨。其佛應時告彼侍者。佛曉了解是三昧定。如吾本學此三昧法不可居家。能分別暢斯義甚遠。時轉輪王聞此至教心自念言。在國穢濁出乃清凈。寧可棄國除去須發舍家捐業。服著袈裟行作沙門。釋濁就清乃應佛教。輒如所計棄國舍城不貪四方。除去須發被法袈裟行作沙門。及與千子八萬大臣八萬四千諸后婇女。皆從出家悉作沙門。咸往詣佛稽首足下。長跪叉手咨問世尊此三昧定。時佛知心性。以是三昧具足七日廣為解說。斯等聞之展轉相謂。是三昧法甚難見聞。我等寧可好諦書寫此三昧定。持諷誦學為人具說。咸共書寫供養奉事各執經卷少能諷誦。壽終之后皆共和同。見六十垓諸佛正覺。各諸佛所聞是三昧。皆棄捐家出作沙門普得斯定。以是德本悉當得佛。如本所誓不違正愿。佛言。喜王。欲知爾時普廣意轉輪圣王。則定光如來是也。其佛侍者。名曰無捐智比丘者。維衛佛是也。其王千子。是賢劫中過千佛已。六十五劫當斷無佛。然后有劫號大名稱。皆同斯劫成最正覺。其彼世時八萬大臣。在大名稱劫而復學道。過是劫已中間斷絕。竟八十劫都無佛興。然后有劫名喻星宿。其八萬大臣于斯劫中成最正覺。過星宿劫中間斷絕。竟三百劫中久無佛興。然后有劫名重清凈。此轉輪圣王后妃婇女八萬四千。當于其劫成最正覺各各異號。佛言。喜王。斯三昧定果報無極巍巍如是。是故喜王。今佛囑累一切菩薩。若有菩薩志性仁和。心無所慕不貪身命。唯念當求是三昧定。若有菩薩。至欲速成無上正真之道為最正覺。當勤精進學斯三昧定意。受持諷誦一心奉行。為他人說廣解其義。佛于是頌曰

　欲志求道義　　逮得佛正覺
　當慕勤學此　　天中天尊業
　其余諸學業　　無有如斯利
　唯當立正住　　修正誠道行
　若信樂此德　　所生處不變
　所誓愿若斯　　得其福報應
　是故奉和心　　不懷諛諂意
　勤修專精行　　如中所言教
　佛所咨嗟斯諸勝　　若有欲睹此神圣
　廣欲布教法之訓　　當習斯教如前行
　若能勸助德具足　　若復執持諷誦讀
　眾生不能盡思際　　何況聞之能奉行
　有分別說化他意　　御行晃曜所志道
　逮致相好諸佛法　　則當逮得是三昧
　消除罪釁因降魔　　消滅諸見愛盡然
　娛樂清凈諸佛土　　行斯三昧不難致
　輒獲解脫成具光　　總持一切所治業
　則成所愿逮正覺　　住斯定意皆報辦
　佛已嘆此說其教　　汝等造行是余法
　來世之時勿懷恨　　言我違失一切智
　今所咨嗟度無極　　若有慕求慧印道
　若遇不能行斯義　　倚著身者無圣明
　將來末俗返義人　　消滅諸法長惡趣
　大智之士以用憂　　常畏眾塵無放逸　

佛復告喜王。若有菩薩。千劫之中奉六度無極舍權方便。不如一時聞是三昧正定以用勸助。昔古已來所立福慶。比斯經典所建功祚。百倍千倍萬倍巨億萬倍無以為喻。所以者何。斯經至要去來今佛之所由生。大目阿彌陀阿閦如來。賢劫千佛三世無限。皆由是定自致成佛。猶如虛空含受一切萬種所有十方三界有無諸形。斯定如是。無上正真含苞大道。開化黎庶皆入法身。佛說是經時。不可計菩薩。聞之亙然皆得立不退轉地。無央數人悉發無上正真道意。十方會者皆咸蒙恩。八十億載諸天人民遠塵離垢諸法眼生。是諸天人聞佛所說。善心生焉道意明矣。散華周遍三千大千世界以覆佛上。此三千世界六反震動。天住虛空鼓百千伎。以娛樂佛及諸大眾。喜王菩薩等三十億人。普皆一時得是三昧。時天帝釋前白佛言。快哉法化其義至深妙哉難及。從古至今未曾見聞如是真義。諸度無極種種別異。品品所宣靡不盡暢。內外表里法教所開。三毒五陰十二牽連。四大六衰諸蔽睡眠靡不忽除。宣示四等四恩六度無極。空無相愿大慈大哀。善權方便敷演道化。以消眾生八萬四千眾結塵勞。尋輒滅除四魔為伏。真道法藥療三界病。三達之船載度十方。去來今佛之所由生。嘆諸過去無央數佛。始元諸尊發意以來。積行至真自致成佛。化諸當來菩薩所行。千佛本末發意成佛。國土父母諸子侍者左右上首眾。所學教弟子。吾等聞之如冥睹明。若有學是賢劫三昧經典之要。吾與官屬往營護之。當令心安意定不忘。在其左右而宿衛之。敕眾邪鬼自然消除。令諸學士恣意精修長得安隱。佛言。善哉天帝。吾代爾喜。乃欲助衛無上大道。去來今佛之所由生。除權方便六度無極三十七品。一切諸法所不能逮。其學斯法超越生死疾成正覺。爾時四天王。前白佛言。我等世尊。放舍天上自然之樂。往詣法師而擁護之。百由旬外令無伺求得其便者。使護法師廣布道化。古大圣教永得久存。令賢劫中千佛本末周流十方。諸當來學聞之慕及從是得成。使此三昧而不斷絕。興隆三寶一切蒙濟

　　囑累品第二十四

爾時世尊告賢者阿難。受斯本法古今諸佛之所由生也。人命難得。經道難值。佛世難遇。所以知難。千佛過已六十五劫世無有佛。中間曠絕。過大稱劫八十劫中亦復無佛。過星宿劫經三百劫。玄斷法教佛不復興。至凈光劫乃當有佛。是故知之。佛世難值世人可傷。投在盲冥不識道教。流墮生死輪轉無際。若在地獄燒炙毒痛。不可復計億載年歲。餓鬼饑渴窮乏甚困。生死不得苦惱燋然。不可計數脫出無期。畜生禽獸轉相食啖。受斯毒害動有劫數。從冥入冥從苦入苦。出于地獄復入餓鬼。出于餓鬼復入畜生。地蟲屎蟲草蟲螟蟲。一一說之不可終極。痛不可言甚可憐傷。佛出世間皆為斯類。開示語之不肯信受。放心蕩逸如盲投冥。如狂溺水。猶迷趣谷不見眾難。佛以大慈顯揚大道。頒宣諸度八萬四千。以無量法以化眾生。八萬四千眾結之患。四魔之難。皆為降伏。不計吾我。使發無上正真道意行菩薩法。濟生死苦無三惡趣。自度脫彼無三界患。然后來世諸學四輩。聞菩薩法知之為快。不能諷誦抱著心懷。喜雜句說。不志深妙空法之義。聞至深慧亙然無際。又興所習以為第一。有聞大道謂不緒聽。欲得易解說其罪福。攀緣稱說倚俗神仙世典雜言。謂之至妙咸共學聽。歡喜無量以自忻慶。荷宿功福聞講深法反復解義。名言復重而不可知。便睡眠寐或臥不聽。正法滅盡皆由是矣。佛言。我往過去無數劫時。喜雜句說妄想倚住。六度無極不能自達通致大道。至定光佛乃了亙然。舍眾妄想心無所著。乃能逮得無所從生法忍。為定光佛所見授決。解三世空。以無礙法。尋睹于今五濁之世。多逆少順罪不可計。在于末世示現佛身。度余濁俗使行道法。濟三界難悉令永安。佛告阿難。受是過去諸佛學業。當來現在諸度無極八千四百變為八萬四千。及其賢劫千佛本末宿命所行。從初發心至成佛道。國土壽命父母妻子。上尊弟子得度人數。所當開化猶如種樹下子在土。視不可知人不見之。又本其子稍稍生長。因成大樹甚高巍巍。然后大樹廣有所覆。枝葉華實多所饒益遠近眾人。菩薩如是。從初發心已來。種少少福積功累德。遂至無限諸度無極。自致成佛度脫一切賢者阿難。受持諷誦為他人說。將來菩薩所當奉行。若于千劫行六度無極無善權方便。不如聞是經典之要福多于彼。何況至心受持諷誦。宣示同學四輩一心奉行。福不可喻。殷勤書寫勿失一字。所以者何。去來今佛之所由生。宣示同學普流十方。一切蒙慈乃報佛恩。阿難白佛。唯奉當受宣布示語一切此名何經。以何奉持。佛告阿難。是名賢劫三昧千佛本末決諸法本三昧正定。當受奉行。宣布八極上下無極。佛說如是。喜王菩薩一切開士諸聲聞等。天龍鬼神阿須倫世間人民。聞佛所說莫不歡喜。作禮而去

賢劫經卷第八

賢劫經。永康元年七月二十一日。月支菩薩竺法護。從罽賓沙門。得是賢劫三昧。手執口宣。時竺法友。從洛寄來。筆受者趙文龍。使其功德福流十方。普遂蒙恩離于罪蓋。其是經者。次見千佛。稽首道化。受菩薩決。致無生忍。至一切法。十方亦爾